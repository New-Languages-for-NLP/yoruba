IRINKERINDO WỌLE DE

Aye kun fun ibugbe iyanu, ọba bi Ọlọrun ko si, Olodumare
ni n ṣe alakoso ohun gbogbo ti n bẹ ni ode aye ati ode ọrun,
iyanu ni aye paapaa jẹ aye kun fun eniyan ẹlẹsẹ meji ati ẹranko
ẹlẹsẹ mẹrin, ejo afayafa ati ẹja ti n kaakiri inu omi, ẹyẹ ti
n kọrin bi fere ati alagẹmọ ti Olodumare wẹ̀ ni oniruuru aṣọ.
Oke ati pẹtẹlẹ, oorun ati oṣupa, awọ sanmọ ati erupẹ ilẹ, gbogbo
iwọnyi jẹ iyanu. Bakan naa ni ọrọ sisọ lasan yii jẹ iyanu, eyi ti
mo si gbọ ni ijọsi ni mo ni ki n ba yin sọ lonii, ẹyin ọmọ eniyan. 
Bi mo si ti n fẹ sọ fun yin yii, mo fẹ ki ẹ jẹ ki o wọ ibi kọlọfin
agbari yin lọ, ki ẹyin ti ẹ n gbọ ọrọ yii, fi ọrọ náà ṣe ounjẹ, ati
pàápàá ẹyin ọmọ ile-iwe, ki ẹ gbadun rẹ̀ bi ọbẹ adiẹ pataki, ti
gbajumọ obinrin se, ti o din ti o gbẹ tikẹ-tikẹ.

Lọganjọ oru ọjọ kan bayii ni, mo dede gbọ, ojo bẹrẹ si kù
nigba ti mo si dide ni ibusun mi ti mo yọ oju wo ode, mo ri
gbogbo ayika, o ṣokunkun dudu, bẹ́ẹ̀ ni akoko oṣupa ni, afi bi
ẹni pe awọ sanmọ ti pinnu lọkan rẹ̀ pe ohun ko ni tanna fun eniyan 
mọ. Awọn adiẹ sun lọ tantan, afẹ́fẹ́ tutu rọra n fẹ, awọn ekute
n jẹ ẹ̀rún ounjẹ laaarin àgbàlá, bi eniyan ko ba feti silẹ tan ko le
gburoo ẹnu wọn, ṣugbọn òwìwí n kigbe. lẹkọọkan, mo si gbohun
ẹlulu, bẹ́ẹ̀ ni adan fẹrẹẹ fi iyẹ gbá mi lori, nitori oru ni akoko
igbadun fun ẹranko naa. Bi mo ti n wo ode ni imọnamọna n bù
lẹkọọkan, ibi ti n ko ba si ri tẹ lẹ ri, igba ti imọnamọna ba bù bayii
emi a ri wọn. Nigba ti o ṣe ti mo bẹrẹ si ronu, n ko mọ igba ti
mo bẹrẹ si sọrọ si ita ti mo ni, " Aye yii kò mà dọgba o, ibi ti
àgbẹ̀ ti n jẹ oniruuru ounjẹ ninu ahere oko, ni alaaru ti n wa gaari
mu kaakiri oju ọna, ibi ti ọba ti n jokoo lori itẹ ni talaka ko le
jokoo lori aga, ọlọgọrun-un apo n kaakiri inu aye bẹẹ ni ẹni ti ko ri tọrọ
jẹun náà n rin kiri, akoko ti awọn ẹlomiran ba n jo ti wọn n yọ
ayọ nla awọn ẹlomiran a máa sọkun wọn a kun fun ìbànújẹ́ gidigidi. A! Ọgbọn Olodumare ta imọ eniyan yọ."

Bi mo ti n sọrọ bayii, afi igba ti ẹnikan dede da mi lohun ni
ẹgbẹ ogiri ile mi, o ni, "' Bẹ́ẹ̀ ni, ma ṣe jẹ ki eleyii ya ọ lẹnu, iwọ



IRINKERINDO WỌLE DE

ọrẹ mi oju ferese, bi nnkan ko ba ri bẹẹ olukuluku ẹda alaye iba
wà ni itẹlọrun, wọn iba duro si oju kan bi adagun omi, ni
ọjọ ti ẹnikan ba ti wi pe ibi ti oun de ni inu aye yii to, igbadun
oluwa rẹ̀ de opin, ẹni ti o wà ni ode aye ti ko mura ilọsiwaju
dabi oku laaarin alaye, bi aye ba kun fun ayọ, ọmọ eniyan ko ni
mọ ati kọ ibanujẹ silẹ, bi aye ba kun fun owo, ọmọ eniyan ko
ni mọ ipo ti talaka wà, bi aye ba kun fun iṣẹgun ọmọ eniyan ko
ni mọ bi a ti n yọ nigba ti a ba bori iṣoro, Nitori náà , iwọ ọrẹ mi
oju ferese, ti inu Ẹlẹdaa ye Ẹlẹdaa ki o to da eniyan bi o ti da a."

Ẹru bà mi nigba ti mo gbọ ọrọ yii, ki Olodumare gba ni lọwọ
ọrẹ airotẹlẹ ti n dani lohun lọganjọ oru. Bi ọkunrin náà ti n fẹ
pari ọrọ rẹ̀ ni imọnamọna bù ti mo wo ibi ti ọrọ náà ti wa, mo
ri i, o loṣoo gẹu si ẹba ogiri ile mi; mo ri i, o wọ ẹwu penpe
bi ẹwu ọdẹ, o gbe ibọn kan tì si ẹgbẹ ogiri.

Eleyii ko ye mi, njẹ ki nla ẹnu ki n beere ohun ti n wa, ṣe ni
òjò nla bẹrẹ ti ọkunrin náà si kan ilẹkun ile mi, o ni, " Jọwọ ṣi
"lẹkun fun mi, ọrẹ mi ;" emi náà ba ṣi i fun un.

Igba ti o wọle tan ti mo ri i ni mo mọ pe eniyan pataki ni,
nitori oju ole yatọ si oju ọmọluwabi, ọrọ ẹnu ole yatọ si ti ọdẹ
aperin. Mo ki i oun náà si ki mi dáadáa , mo gbe aga fun un, o jokoo,
emi náà jokoo le aga kan mo kọju si i. Bi mo ti n jokoo ni o bẹ
mi pe ki n fun oun ni omi mu, mo ba dide mo bu omi fun un.
Lẹyin ti o mu omi tan mo tun wa jokoo, ibi ti mo si ti n pete ki
n beere bi mo ti ṣe dede ri i ni ọganjọ oru ni oun náà bẹrẹ si ọrọ
i sọ o ni:

Ohun gbogbo ti ń bẹ ni ode aye ni o ni idi wọn : gbongbo
ni idi igi; orisun ni idi omi; ẹyin ni idi akukọ—bi o ti ṣe
dede ri mi lakooko yii ko ṣaini idi pataki kan. Emi ni ọkunrin
náà ti orukọ rẹ̀ n jẹ Irinkerindo ti n gbe ile Alarinkiri. Ọjọ pẹ ti
mo ti n wa ọ kiri, ko si ibi ti mo ṣalaiwa ọ de ni ode aye yii,
nitori ki baba mi to ṣe alaisi o ti wi fun mi pe ki n wa ọnakọna
lati ri ọ ki n to kuro lori ilẹ aye, ki n sọ nnkan ti oju mi ti ri
sẹyin fun ọ, nitori ki iwọ ba kede rẹ̀ fun awọn olugbe inu aye,
eleyiini le mu anfaani ba awọn ọmọ eniyan ki wọn fi ọgbọn kun
ọgbọn inu wọn. Oni yii ni ẹnikan to tọka si ile rẹ hàn mi ti
mo fi wa ṣe bayii ri ọ. Emi iba si ti wọle ki o to ri mi ṣugbọn
n ko fẹ wọle laaarin oru, bẹ́ẹ̀ ni aarin oru ni mo de ile rẹ. Nitori náà 



IRINKERINDO WỌLE DE

inu mi dun pupọ lati mọ—ọ lonii. Ki Olodumare da ẹmi si,
riri ti mo ri ọ yii ti fi han mi pe ọrẹ pataki ni a máa jẹ fun ara
wa. Nitori, ki a tilẹ wi pe a ti mọ ara wa tẹlẹ ri ni, o ko le gba
mi tọwọtẹsẹ ju bi o ti gba mi yii lọ. Mo dupẹ o."

Bayii ni ọkunrin naa sọ,nigba ti o si pari ọrọ rẹ̀ emi naa bẹrẹ si
ọrọ temi mo ni, "Ọrẹ mi, Irinkerindo, iwọ ni mo ṣe bayii rí! 
Mo dupẹ lọwọ Ọlọrun Ọba. Ọjọ ti pẹ nísinsìnyí ti mo ti n gburoo
rẹ, mo si ti n ṣe aniyan ki n le mọ ọ ṣugbọn a ko ba ara wa pade.
Mo ti gbọ bi o ti lọ s'oke s'odo ni ode aye yii ti o n wa ọgbọn
kiri ati pe ba o si ti jẹ wi pe baba rẹ fẹran rẹ ti o si tọju rẹ bi
baba ti i tọju ọmọ. Okiki iwọ pàápàá ti kan jakejado aye, ṣugbọn
ayọ kun ọkan mi lonii wi pe a fi oju ri ara wa. Nipa eyi ti o wi,
kekere ni eyiini, ṣugbọn jẹ ki a fi gbogbo iyoku d'ọla, nigba ti
ilẹ ba mọ n o mu awọn nnkan ti mo fi n kọwe, n o si kọ ohun
ti o ba n fẹ silẹ fun ọ,. O ku abọ, o ku irin ná."

Bayii ni mo sọ fun ọkunrin náà , niwọn igba ti o si ti jẹ pe gbogbo
ile ti sun tan bamubamu, ti o jẹ pe emi nikan l'o kù ti ko sun
ninu ile wa, emi ni mo lọ fi ọbẹ̀ ra ina ti mo wa ounjẹ fun un.
Lẹyin igba ti o jẹun tan mo fun un ni iyara kan ninu ile wa,
mo fun un ni aṣọ bibora, lẹyin eyi a ki ara wa o d'ọla emi náà 
wọ iyara mi lọ. 

Atete sùn l'atete ji, emi ni o ji kẹyin ninu ile wa ni ọjọ
keji. Igba ti a jẹun aarọ tan, mo bọ si ibi tabili mi, mo ko awọn
ohun ikọwe jọ, mo si pe e ki o jokoo ti mi ki o bẹrẹ si sọ itan
igbesi aye rẹ̀ fun mi. Oun náà ba bẹrẹ o ni:

""Iwọ ọrẹ mi, nnkan ti n o ba ọ sọ yii, ma ṣe gbagbe láéláé , fi
i si ipamọ, gbogbo nnkan ti n bẹ ni ode aye gbaa ni o ni igbẹyin
wọn: igbẹyin owurọ ni ọsan; igbẹyin ọsan ni alẹ; igbẹyin
eniyan ni iku ; igbẹyin ounjẹ ni ori aatan ; igbẹyin igba ojo ni igba
ẹrun, igbẹyin odo gbogbo ti n bẹ ninu aye kò si ju okun lọ.
Bẹni iwa enia ni igbẹhin rẹ̀, ẹniti o ba nṣére fun ọmọnikeji rẹ̀
ngbin eso iwa silẹ bẹni ọjọ ti o ba má ka eso iwa, oju ìkà enia.
yio má pọn kankan. Igbẹyin ẹni ti nla ọwọ ni iyi, ṣugbọn ẹ̀tẹ́̀ ni
igbẹyin alahun. Ẹni ti n lawọ wà ninu gbajumọ, ọwọ lila ko le
sọ ni di talaka láéláé , nitori aṣiri ẹni ti n lawọ ko le tu bi aye
kere bi kò ju akengbe lọ. Ṣugbọn, mọ̀ daju pe inakuna yatọ si
ọwọ lila, nitori oninakuna ni ẹni ti o sọ ori ara rẹ̀ nu ti o n fọnka




IRINKERINDO WỌLE DE

si ibi ti kò yẹ, abamọ ni igbẹyin iru ẹni bẹẹ , ṣugbọn, sibẹ náà ,
oninakuna tun ni igbadun tirẹ̀ loootọ, oninakuna le jẹun si inu
ara rẹ̀, ṣugbọn alahun a máa gbe ọbẹ ọjọ mẹwaa le ina a tun máa 
fi omi si i. Gbogbo owo ti o ti n na lati ana ti mo ti de yii jọ mi
loju gidigidi, ṣugbọn nnkan ti o n gbin silẹ yii, o kò ni ṣaika eso
rẹ̀ lọjọ kan. Mo dupẹ mo tun ọpẹ da, ki Olodumare ṣe wa ni
ọrẹ ara wa di alẹ o."

Nigba ti ọkunrin náà dakẹ ọrọ i sọ mo fesi fun un, mo ni:
"Irinkerindo, mo dupẹ lọwọ rẹ gidigidi. Ko si bi a ti le ṣe ifa
ki o má huwa ekurọ, ko si bi a ti le ṣe ẹni ti o n kaakiri ẹyin odi
ki ọgbọn rẹ̀ má ta ti ẹni ti ko kuro loju kan yọ. Mo da ṣaṣa
agbẹ, ẹbun ara ilu ni. Gẹgẹ bi mo ti sọ fun ọ ni oru ana, o pẹ
ti mo ti n gburoo rẹ nitori ati aja ati ẹran a máa wi nipa tirẹ pe,
"Ọlọgbọn ni Irinkerindo i ṣe'. Idi rẹ̀ ti mo fi dupẹ lọwọ rẹ fun
ọrọ ti o sọ ni eyi, afoore-su-niṣe kun inu aye, wọn dabi paramọlẹ
laaarin awọn ọmọ eniyan . Njẹ iwọ mọ pe ẹni ti o wà ninu idaamu
owo ti a ya l'owo tun le pada ki o wi pe a ya oun nitori a jẹ
amùsùwà ni! Sibẹ iru awọn wọnni pọ ninu aye suu. Wọn
dabi okuta kẹ̀bìtì si oju ọna awọn ero ẹhin. Nwọn ti ba iwaju
jẹ, awọn ẹniti o ba ti ba wọn pade lẹkan ko ni ifẹ ran awọn
ẹlomiran lọwọ mọ. Ṣugbọn iyanju mi ni eyi pe, ki á má ti tori
ẹni buburu huwa buburu, nitori bi a ba wi pe ki á bẹ igi a le bẹ
eniyan , bi a ba wi pe ki a fi oore ṣiṣe silẹ patapata, a le da awọn
ọmọluwabi loro. Kini kan ṣa ni, a ko gbọdọ máa ṣoore bi omugọ,
ki a má so ẹwọn goolu mọ ẹlẹdẹ lọrun, ẹni ti o ba mọ iyi wura
ni ki á máa ta wura wa fun. Ọrọ pupọ, irọ lo n mu wa, ọrọ mi
kò ni gùn gbọọrọ, mo dupẹ lọwọ rẹ nitori o moore ṣugbọn ko ti
i si nnkan ti mo ṣe fun ọ rara, bi a ba fi ọ we ogunlọgọ awọn
ẹlomiran ti wọn ti de sakani ile wa."

Lẹyin eyi, ọkunrin naa wa bẹrẹ si sọ itan igbesi aye rẹ̀ gan-an o
dahun o ni:

"Emi ni Irinkerindo ti n gbe Ile Alarinkiri. Ibatan ni emi
ati Akara-oogun ti o tọ ọ wa ni ijọsi jẹ, ẹgbẹ l'a si jọ jẹ pẹlu.
Baba mi ni ẹni ti n jẹ Oyindayepọ ti o duro gẹgẹ bi Mọ́gàjí ni
Ile Alarinkiri. Oyindayepọ wa lọ fẹ iya mi ti orukọ rẹ̀ n jẹ
Ẹni-aye ti wọn bi si ile awọn Akara-oogun. Akoko igba ti
awọn Akara-oogun fi n mura ati lọ si Oke Langbodo gan-an ni baba

4

IRINKERINDO WỌLE DE

mi ran mi lọ si idalẹ kan ni ijọsi. Inu iya mi, Ẹni-aye, ko dun
si ọran náà nitori o fẹ ki n ba awọn ero Oke Langbodo lọ, emi
náà pàápàá si fẹ bẹ pẹlu. Ṣugbọn niwọn bi o ti jẹ pe baba mi fẹ
wi pe dandan ki n lọ si ibi ti oun ran mi, ko si ohun ti emi ati iya
mi le ṣe. Aburo mi kan bayii ti o lọ si idalẹ ti ko fẹ wa sile mọ
ni baba mi ni ki n lọ mu wa. Aburo mi yii, ki i ṣe ọmọ iya mi,
aburo baba mi obinrin ni o bi i, o si jẹ ọmọ lile.

Nigba ti mo máa kuro ni ile, baba mi pe mi si yara, nigba ti
mo si de ọhun tan o ni ki n sunmọ oun mo si sunmọ ọn, lẹyin eyi
o fi ọwọ kọ mi lọrun o si bẹrẹ si ọrọ i sọ o ni:

"Ọmọ mi, Irinkerindo, mo fẹ sọ fun ọ lonii pe ko si ẹni naa
ninu aye yii ti o fẹran ọmọ rẹ̀ ju bi mo ti fẹran rẹ lọ. Idi rẹ̀ ti
n ko si ti ifi fẹ pe ki o ba awọn ẹgbẹ rẹ lọ si Oke Langbodo yii
pin si ọna meji : lọna kiini, ọran aburo rẹ yii wà lọkan mi, n ko
fẹ ki ọmọ náà lọ ṣe bayii sọ ori ara rẹ̀ nù si ilu oniluu, lọna keji,
mo fẹ ki oju iwọ pàápàá tubọ là si i: nitori ẹni ti o n gbe aba oko
ọgbọn abà oko nikan ni yoo ni; ẹni ti n gbe ileto, ọgbọn ileto ni
yoo ni, ṣugbọn ẹni ti o ba nlakaka lati de ibi pupọ ni ile aye yii,
oju oluwa rẹ̀ yoo la ju ti ọpọlọpọ lọ.

"'Ṣugbọn, ọmọ mi, ọran idalẹ ṣoro. Ẹni ti o ba ti bẹrẹ
irinajo oluwa rẹ ti gbe apo iya kọ ejika, nitori ẹni ti o ti n sun lori
ibusun nla lè di ẹni ti n hanrun lori ilẹ pẹpẹ, ẹni ti o ti n fi ẹdọ
ẹran jẹun le di ẹni ti ko ri nnkan wa gaari mu, bẹẹ ni ẹni ti ko to
aburo oluwa rẹ le máa bu u ki o má ṣẹ epe fun un. Bi iwọ ba
bẹrẹ si ri nnkan wọnyi, ronu rẹ daadaa, kọ iwọsi ti o ba tọ ni kikọ,
si rọju gba eyi ti o ba yẹ lati gba mọra.

"'Ma ṣe gbagbe ohun gbogbo ti mo ba ọ sọ wọnyi, iwọ ọmọ
mi. Ki Ọlọrun má kọ àtúnrí, bi Olodumare ko ba kọ àtúnrí, a
jẹ pe n o tun fi oju mi ri ọ, ṣugbọn iku ki i da ọjọ, bẹẹ ni àrùn
ki i da oṣu, Ẹlẹdaa l'o mọ ọjọ ati sun ẹni. A ki i mọ, bi o ba de ti o
ba si gbọ pe mo ti ku, ma ṣe ba ara jẹ, ṣu òṣùká pataki ki o gbe
ẹru mi bi ọkunrin. Ni gbogbo igbesi aye rẹ ti o ba si kù, tọju
iwa rẹ, ma ṣe ba ojukokoro ṣe ajọpin, nitori olojukokoro ti lu
ofin kẹwaa Olodumare, oun dabi ọmuti eniyan ti o ṣẹ̀ṣẹ̀ fẹ lọ mọ ilu
Eko, ti o wọ reluwe, nigba ti o de ibi ti a n pe ni Ido,-o sọkalẹ,
o kọju si Eko, nigba ti o si de ori afa ti o wa lori omi ọsa, o n wo
iyin wo ọhun, ko fi oju si ibi ti o n lọ, nigbẹyin, o duro, o yọju

5


IRINKERINDO WỌLE DE

lori afa, o tun ṣe, o gun ori irin giga ti wọn fi mu afa duro, ó ń rẹrin, lẹyin naa, o dorikodo, o n fì dùgbẹ̀, ibi ti o ti n fi dùgbẹ̀,
ọwọ ja, o takiti, o di inu odo, ẹja ri i, ẹja gbe e mì, ẹranko nla
tun ri ẹja, ẹranko gbe ẹja mì, ejo nla miiran tun ri ẹranko, ejo
nla tun gbe ẹranko mì, ẹja inu okun wa ba ẹja inu ọsa ṣire, ó ri ejo, o tun gbe ejo mì, nigba ti o pada de inu okun, o ti sanra,
ẹja nla miiran tun ri i, o tun gbe e mì, asẹhinwa asẹhinbọ, awọn
apẹja ri ẹja nla yii, wọn pa a, wọn wọ ọ si oke, wọn mu ọbẹ
wọn n la inu ẹja. Bẹẹ ni wọn la inu ẹja ti wọn ba ẹja, ti wọn
tun la inu ẹja ti wọn ba ejo, ti wọn la inu ejo ti wọn ba
ẹranko, ti wọn tun la inu ẹranko ti wọn ba ẹja, ti wọn la
inu ẹja ti wọn ba ọmuti eniyan 
ti o ku giliti bi olojukokoro ti o
n lepa ohun ini ọmọnikeji rẹ̀ ti o sare titi ti o fi oju gun igi.
Ṣọra nipa ojukokoro, máa sa fun un, o buru ju majele lọ.

" "Ọrọ mi ko ni ju bayii lọ, mo fi ọ si abẹ itọju Ọlọrun Ọba,
Ẹlẹdaa rẹ yoo máa ba ọ gbe ẹru rẹ, Olodumare yoo taari bilisi
siwaju, Ọlọrun yoo gba ọ lọwọ awọn abinuku ẹni, bi o si ti n lọ,
o ko ni ba eleṣu rin, o ko ni ba akotirẹ̀batẹni ṣe ajọpin, Olodu-
mare yoo gba ọ lọwọ agbako, o ko ni bọ si ọwọ tẹmbẹlẹkun, o
ko ni pade ijamba, o ko si ni rin lọjọ ti ebi n pa ọna laelae .
'O digba o, o digba o, o digba, ọmọ mi."

" Bayii ni baba mi sọ, nigba ti o si dakẹ emi náà bẹrẹ si ọrọ i sọ
mo ni:'A! Baba mi, bi ẹ ti sọrọ yii, a dẹruba mi lọpọlọpọ, bi
iku ba jẹ alaaanu ko gbọdọ ti i ṣe bẹẹ mu yin lọ. Gbogbo aye yin,
emi l'ẹ fi sìn. Gbogbo ohun ini yin, emi l'ẹ fi tọju, ko si si nnkan
t'o kù ni ode aye yii ti ẹ ko fi kẹ mi. Amodi mi ijọsi nkọ! 
Ọna wo ni n ba fi wa lode aye lonii bi ko ba si ẹyin? A !
Amodi nla ti o nyfẹ pa mi! —Ti otutu n pa mi, ti oogun n bò mi,
ti ara n ro mi, ti ara n ta mi, ti ara n gbona, ti ara n dùn mi,
igba aya mi ri gelete, inu mi ri ringindin, ẹrẹkẹ mi ri jekete,
eegun aya mi ri kẹ̀rẹ, ori mi ri palagun, egungun iha mi han
ketekete, iṣan ara mi ri wọ́gọwọ̀gọ bi gbongbo oju ọna, oju mi
ri kùọ̀̀kuọ bi eleeri aṣọ téru, irun ori mi dabi irun ara aja eleeku,
ẹsẹ mi ri tinrin bi ṣaṣara ọwọ, ara mi n wariri bi àlòkù mọto,
mo n mí fúkéfúkẹ̀ bi rọ́bà kẹkẹ, ara mi si n funfun bi ara aboyun
obinrin : ibanujẹ de ba awọn ara ile wa, wọn n sa kiri gọ́lọ́gọ́lọ́

6

IRINKERINDO WỌLE DE

bi ẹja inu omi, awọn eniyan wa dorikodo bi imọ ọpẹ, iya mi n rin
ka tironutironu, ile wa si dakẹ minimini bi ọganjọ oru.

Ẹyin, baba mi, ẹ bẹrẹ si wadii ọran yii, nitori ẹ ko mo iru
aisan ti o dede kọlu mi, ẹ ko mọ iru ohun ti o de ba mi, yala
oke-ilẹ ni, warapa ni, ìbà ni, lakuregbe ni, ọlọ-inu ni, aran-aya
ni, ẹyin didun ni, tabi igbẹ-ọrin ni—gbogbo iwọnyi ko ye yin,
afi igba ti o wu Olodumare ti o fi oniṣegun tootọ han yin ni mo
to di ẹni ti n ṣire kiri.

"Kini emi ha ti i ṣe fun yin, ẹ jọwọ ẹ ma ṣe ronu iku, baba
mi; ẹ jẹ ki n ṣiṣẹ ki n di ẹni ti n l'owo lọwọ, ki n ra agbádá nla ki
n gbe e fun yin, ki n fi dandogo pataki bẹ̀- yin lọrun, ki n ṣe fun
yin bi ọmọ ti i ṣe fun baba. Eleyii ni ọrọ ti mo le sọ fun yin,
mo ṣetan lati lọ si ibi ti ẹ ran mi, ẹ jẹ ki n lọ sile ki n lọ máa mura."

"Bayii ni mo sọ ti mo lọ si ọdọ iya mi. Igba ti o di ọjọ keji
mo ko ẹru mi mo kọju si ọna, mo n lọ.

"Fun odidi ọjọ mẹta ti mo ti kuro ni ile, ọkan mi ko kuro
lara baba mi, ṣugbọn nigba ti o ṣe diẹ, mo bẹrẹ si mu ọkan kuro
ni ile mo n ronu ibi ti mo n lọ. N ko le ka ohun ti oju mi ri tan
ki n to de ọhun nitori n ko i ti i rin iru ìrìn bẹẹ ̀ ri. Oju ọna naa jẹ
oju ọna ti awọn apànìyàn ti máa n dọdẹ eniyan kiri ṣugbọn n ko nikan
rin rara, bi n ko si ti nikan rin yii náà , a bọ si ọwọ awọn ọlọṣa
to igba mẹta ki a to de ọhun. Ni akoko kan bayii, mejila ni
awọn ọlọṣa pa ninu wa.

"Mo si dupẹ lọwọ Ọlọrun pe asẹhinwa asẹhinbọ rẹ̀ mo de
ibi ti aburo mi wà lẹyin oṣu kẹta ti mo ti kuro ni ile. Ṣugbọn
bi mo ti de ọhun ni ẹni ti mo wa lọ ti gbọ pe mo de, o si sa ba oko
lọ, mo wa aburo mi titi n ko ri i, nigba ti o pẹ ṣa mo gburoo rẹ̀
pe o wà l'oko, mo si fi eniyan ṣe eniyan wọn mu mi lọ. Ọlọrun si
wa ba mi ṣe e wi pe ni ọjọ ti mo de oko náà ẹyin ni o kọ si mi,
ki o sì to yi oju pada mo ti sare si i, mo di i mu. Nigba ti o wo
oju mi, o dun un, ṣugbọn sibẹsibẹ ifẹ ti o ni si mi ko kuro nibẹ,
o yipada, o dọbalẹ o si ki mi dáadáa . Emi náà ki i, mo sọ oriki
si i, lẹyin náà o mu mi lọ si ibi ti o n gbe o si wa ounjẹ fun mi.

"'Lalẹ ni mo to sọ ohun ti mo ba wa pataki fun un, mo si ba
a wi pupọ pe ohun ti o ṣe ko dara. Ki a má sa ba ọrọ náà gun
lọ titi, nigba ti o to bi oṣu kan ti mo ti de ilu náà , emi ati aburo
mi mura, o di ilé. 


IRINKERINDO WỌLE DE

"Oṣu keje ti mo ti kuro ni ile ni mo to pada de, lọjọ kẹta ti
baba mi si ku ni mo de ile, bi wọn ti sin oku rẹ̀ tan gan-an ni.

''Iwọ ọrẹ mi, diẹ l'o kù ki iku baba mi sọ mi di wèrè ̀; fun
odidi ọsẹ mẹta nko mọ bi aye ni mo wà bi ọrun ni. Nigba ti
o di kutukutu ọjọ kan mo lọ si iboji baba mi mo sọkun si i mo
ke lohun arò mo ni: 'Aye mi ni yi, aye mi ni yi, baba mi,
mo fi ọ silẹ bi eniyan , mo ba ọ bi ilẹpa ! Baba mi ti mo fi silẹ ti
yipada o di iboji! Iku ti mu akikanju lọ! Iku ti mu eniyan 
pataki lọ! Alabaaro mi ko si mọ, tani n bá fi inu han bi ko ṣe
baba mi! Tani ha kù bi alafẹyinti mi ! Ta ni kù bi oludamọran !
Ta ni ki n wọle tọ̀ ki n jẹun! Ta ni ki n wọle tọ̀ ki n sọrọ ẹ̀dùn
ọkan! Ta ni ki n ba sọrọ lọganjọ oru! A! Iku! Iwọ adaniloro
ẹda! Kin ni mo fi ṣe ọ! Lọ kuro lọdọ mi, lọ kuro lọdọ mi, iwọ
ni ọta ogunlọgọ ohun ẹlẹmi ti Olodumare sọ lọjọ̀ si ori ilẹ aye.
Igbẹyin eweko inu igbo, iku ni; igbẹyin ejo afayafa, iku ni;
igbẹyin ẹyẹ oju ọrun, iku ni; igbẹyin awọn ẹranko ẹlẹsẹ
mẹrin iku si ni pẹlu. Ọlọkan lile ẹda ni iku jẹ, ko ni aanu ẹnikẹni,
bẹẹ ̀ni ki i pinnu ki o boju wo ẹyin lẹẹkan. Ki a sọkun ki oju fọ
ko kan iku, ki a gb'ara ṣanlẹ titi ko yi i lọkan pada, ki a wọ aṣọ
dudu ko ṣe nnkan fun un. Iku ko naani ẹbọ, kò bikita fun ṣigidi,
bẹẹ ni onde ati oruka ko ṣe e ni nnkan. A! Iku, kini iwọ o ha ṣe
ni ọjọ igbẹyin-rẹ! Mura, pa ilẹ mọ, máa duro de idajọ, ni
igbẹyin aye, awọn ẹda alaye yoo mu ọ wa si idajọ niwaju
Olodumare, ni ọjọ náà , eṣinṣin lasan yoo ro ẹjọ mọ ọn, eera yoo jẹrii
gbè ọ lẹsẹ, o kò si ni ni ọrẹ laarin eniyan ati ẹranko: nitori iwọ
ti ba oniruuru iṣẹ ọwọ Olodumare jẹ, iwọ ti ge aye awọn ẹja
kuru, o ti ba igbadun awọn kokoro jẹ, ekolo alaimọkan ko si
kuro lọwọ paṣan rẹ. Ọpọlọ ati akere, igbin ati ijapa, àdán ati
owiwi, ekute ati okete, ojola ati ajanaku—gbogbo wọnyi ni yoo
gbogun ti ọ ni ọjọ ibẹwo rẹ. A! Iku, iwọ ẹda alailaanu, mo fi
ọ silẹ fun Ọlọrun Ọba.'

.. Bayii ni mo wi ni temi ti mo kuro ni iboji baba mi ti mo wa
si ile. Wọn ṣe oku náà dáadáa , nitori bi o tilẹ jẹ pe n ko fi oju ri
oku náà ki wọn to sin in, sibẹ awọn aburo mi ti o wà ni ile wi
fun mi pe awọn ọmọlẹbi mu aṣọ wa ni oriṣiiriṣii lati fi di i, ati
wi pe wọn pa ọpọlọpọ ẹran. Emi pàápàá ba ọpọlọpọ agbọn ẹkọ
ni ile, won si lu ilu fun ọjọ pupọ ni ile wa. Emi náà ṣe oku bi

8

IRINKERINDO WỌLE DE

ipa mi ti mọ, ṣugbọn bi mo ti n nawo to, ọkan mi ko kuro lara
baba mi, bi mo ba si n rẹrin loju bayii, ibanujẹ a bo isalẹ inu mi
bi ikuukuu. Baba mi ti pin ogún silẹ ki o to ku, nitori naa ko si
ariyanjiyan nipa eyiini. Wọn iba si ṣu iya mi lọ́pọ̀ fun ọkan
ninu awọn ara ile baba mi, ṣugbọn iya mi kọ̀, o ni oun kò fẹ
ẹnikẹni mọ lode aye, oun o jokoo sinu ile baba mi ki oun máa 
tọju wa. Emi ni akọbi, igba ti baba mi si ku yii ni mo to wa
mọ pe ohun ti awọn agba n fi ara gbà ki i ṣe kekere, ati pe ẹru
aṣaaju wuwo o ju irin. Ohun gbogbo ti n ko ṣe ri ni mo di ẹni ti
n ṣe, eyi ti kò kàn mi ri di temi pataki, mo di ẹni ti n pari ija fun
awọn ara ile wa.

"Lati ọjọ ti ọfọ nla yii ti ṣẹ̀ mi, n ko ye la ala ri baba mi, afi
bi ẹni pe o wà laye ni, eyi ti o si wa jọ mi loju ju lọ patapata ni
pe igba ti mo ba ri i loju ala n ko ni ranti pe o ti ku mọ, a si
dabi ẹni pe o wà laye ni. Lọjọ ti mo ba ti la ala bayii, jiji ti mo
ba ji, ẹkun ni mo máa n sun.

"Lọjọ kan, mo ri i o wọ ẹwu agbada daradara kan bayii, ara
rẹ̀ si dabi ara ọmọ kekere, ó lẹwa gidigidi. O gbe digi kan bayii
lọwọ, o si fi han mi o ni ki n wo inu rẹ̀. Nigba ti mo wo o,
mo ri oju ọna kan ti ó tobi, ti ó gbooro ti ó si n dan. Apa ọtun
ati apa osi dabi ẹni pe idẹ ni wọn fi si eti ọna náà lọ. Ni ipẹkun
ọna náà , mo ri ile kan ti o lẹwa, ti o dabi aafin ọba. Ṣugbọn ki
eniyan to de ibi didara yii, oluwa rẹ̀ yoo kọja ọna buruku kan, mo
si ri awọn ẹranko buburu gbogbo ti wọn duro si eti ọna buruku
náà , ti wọn n ṣọ ọ. Nigba ti mo wo digi náà dáadáa , baba mi bi
mi ohun ti mo ri, mo si sọ fun un. Lẹyin náà o dahun o ni, 'Aye
rẹ ni iwọ n wò nì, iya yoo jẹ ọ ni iṣaaju, ayọ jẹ tirẹ nigbẹyin,
ṣugbọn bi iwọ ba ba ara jẹ lakooko ìyà, yoo ṣoro ki ayọ igbẹyin
to de ọwọ rẹ."

" Bayii ni baba mi sọ loju ala fun mi, Oyindayepọ ọkunrin,
bi o si ti wi bẹẹ ̀ tan ni mo taji.

""Nigba ti o di ọjọ kan, lẹyin oku baba mi, bi mo ti n mura
ti mo n fẹ lọ si ode kan bayii ni mo dede ri iranṣẹ ọba ti o wọle
wa ba mi. Lẹyin ti a si ki ara wa tan ni o wi fun mi pe ọba ni
O ranṣẹ pe ki n wa fi oju kan oun ni werewere. Eleyii yà mi lẹnu
nitori n ki i de ile ọba tẹlẹ bẹẹ ni ko si si ọran ti mo da, ṣugbọn
baba mi a ti máa lọ si aafin lẹẹkọọkan ki o to di pe titan de ba a,

9


IRINKERINDO WỌLE DE

nitori oun ati ọba ilu wa ti n ṣe ọrẹ tẹlẹ ki o to di pe onitọhun
gun ori oye.

"Mo wi fun oniṣẹ ti ọba ran wa wi pe ki o máa lọ siwaju de
mi, ati pe mo n bọ lẹyin rẹ̀, lẹyin eyi, mo yi aṣọ mi pada: mo
wọ awọtẹlẹ mi fẹlẹfẹlẹ si isalẹ, mo wa wọ tógò mi tuntun ti
mo ṣẹ̀ṣẹ̀ da le e, lẹyin eyiini ni mo gbe ẹwu agbádá ẹtù baba
mi mo kì í bọ ọrun, mo si mu ṣokoto ẹtù pẹlu mo wọ ọ, mo wa
de fila abetiaja sanyan mi kan bayii mo ta a ha-n-ha. Mo ṣẹ̀ṣẹ̀
ṣe oruka goolu kan, mo fi i si ọwọ osi mi, si ọmọ ika ti o duro
si ipo kẹrin si atanpako mi. Lẹyin náà , iya mi wa mu iborun
àrán rẹ̀ tuntun o sọ ọ le ejika mi, mo si tun wa mu salubata.
kekere kan bayii ti a fi awọ ejo ṣe mo ki i bọ ẹsẹ, mo so agogo
ti mo rà ti idalẹ bọ mọ ọrun ọwọ mi osi, mo mu ọpa kan ti
mo ṣẹ̀ṣẹ̀ ra bayii lọwọ, mo si wa mu ọmọde kan lẹyin, mo kọ
ori si ile ọba, mo n lọ.

. Bi mo ti n rin lọ inu emi náà n dun, yiyẹ ti wọn si n yẹ mi
si, afi bi ẹni pe mo ju bayii lọ. Ogunlọgọ awọn ti ki i ti i bikita
fun mi ni wọn n dọbalẹ ti wọn n wi pe, '"kẹ ̀ pẹ, k'ẹ pẹ,' ti emi
náà si n ki wọn, ti mo n ṣe 'Ọọku, ẹ̀ọọku,' bi agbalagba. Omiran ninu
awọn obinrin ile wa ti wọn n ta ọja lode a wa siwaju mi wọn
a kunlẹ wọn a tu gele wọn, wọn a maa fi ori balẹ wọn a máa 
yẹ mi si.

" Iyalẹnu ni o jẹ fun mi nigba ti mo yọ si ọba ti o si dide
lori itẹ lẹsẹkan náà ti o wọ inu iyara rẹ̀. Ṣugbọn nigba ti o wa
pẹ diẹ ti o pada de ni awọn ijoye rẹ̀ wi fun mi pe yiyọ ti mo yọ
ni inu ẹwu ẹtu 'ti mo wọ̀, mo jọ baba mi tó bẹ́ẹ̀ ti ori ọba fi wú,
ati wi pe nitori eyiini ni ọba ṣe wọle ti o lọ sọkun nitori ko gbọdọ
sọkun loju gbangba.

.. Nigba ti o de ti o jokoo lori itẹ, emi wà lokeere, Nigba ti o
jokoo tan, o bẹrẹ si ọrọ i sọ o ni:

 Sunmọ yin, iwọ Irinkerindo ọmọ mi.' Mo sunmọ iwaju
itẹ, mo dọbalẹ, ọba si tun n ba ọrọ rẹ̀ lọ o ni,

" "Irinkerindo, emi ni mo pe ọ. O ku inawo oku baba rẹ, o
ku asẹyinde, ki Ọlọrun jẹ ki ẹyin rẹ̀ dara. Ó yà mi lẹnu bi
baba rẹ ti ṣe ṣe bẹ́ẹ̀ ̀ ku, nitori ni kete igba ti o fi máa ku, o wa si
ọdọ mi, ara rẹ̀ si le dáadáa nigba naa, a tilẹ sọrọ ti o pọ, afi igba ti o si to ọjọ marun-un lẹyin rẹ̀, ti wọn mu ̀ọ̀fọ̀ rẹ̀ wa ba mi! Iku



IRINKERINDO WỌLE DE

rẹ náà dun mi lọpọlọpọ, nitori Oyindayepọ ko jẹ bẹ lara mi,
ki i fi ọran mi ṣire, bi o ti wà ni ile rẹ̀ nì, ki i ṣe ki o má wa bẹ̀
mi wo ni aafin yi lẹẹkọọkan. Tori iwọnyi náà ni mo si ṣe pe iwọ
ọmọ rẹ̀, Irinkerindo, lonii, wi pe ki o má jẹ ki orukọ ile yin bajẹ
o. Ni ọjọ ti baba rẹ wa siyin gbẹyin, ó ké, o rò, bi o ti jẹ pe o
n ṣe si oun, ti o n huwa ọmọ dáadáa , ti o fẹran oun de gongo ti oun
náà si fẹran rẹ. O wi fun mi pẹlu bi o ti jẹ pe gbogbo oogun ti
oun mọ ni oun ti fi kọ ọ, ati pe gbogbo ọgbọn inu oun, oun ko fi
ọkan pamọ fun ọ, o si tun wi fun mi pẹlu bi o ti ṣe jẹ ohun
ẹ̀dùn ọkan rẹ, iwọ Irinkerindo, pe o kò le ba awọn Akara-oogun
lọ si Oke Langbodo ti wọn lọ laipẹ yii, nitori ibi ti oun ran ọ,
ati pe nigba ti o ba ti ibẹ de, ọkan rẹ yoo tubọ gbo lati ṣe bi
awọn ẹgbẹ rẹ ti n ṣe, Nísinsìnyí wayi, Irinkerindo; ọran miiran ti
de ilẹ o, bẹ́ẹ̀ ni bi baba rẹ ba wa laye, oun ni n ba ran ni iṣẹ náà 
ki o lọ ṣe e fun mi. Eleyii náà ni yoo si fi han gbogbo eniyan iru
ọmọ ti ìwọ o jẹ, yala bi o ba ni le to ẹru baba rẹ gbe, tabi bẹẹ 
kọ, bẹ́ẹ̀ ̀ni Oyindayepọ baba rẹ ki i ṣe kekere ọkunrin.

" Iṣẹ ti mo n fẹ ran ọ náà ni yi, mo fẹ ki o wa ṣe aṣaaju awọn
ọdẹ miiran, ki ẹ wa lọ si Oke Ironu, ti n bẹ ninu Igbo Elégbèje,
ki ẹ wa lọ ka eso igi ironu fun mi wa. Igi Ironu ni o fun ilu
náà l'orukọ, abami igi ni igi ironu, baba mi si ti n sọrọ rẹ fun
mi ki o to di pe titan de ba a, ti emi wa gun ori oye. Bi eniyan 
ba gbin igi náà si orisun omi ni ilukilu ẹnikẹni ti o ba mu ninu
omi ibẹ yoo di ọlọgbọn patapata. Bẹ́ẹ̀ ̀ni kini gbongbo igbega
ode aye patapata? Mo ṣe bi ironu ni. Aironu ni n mu ki eniyan 
jale, ti n mu ki eniyan ṣeke, ti n mu ki eniyan ṣaata ọmọnikeji, ti n mu
ki eniyan rẹ ọmọnikeji jẹ, ironu ni o wà ni idi; ẹrọ mọto, ohun ni
gbongbo reluwe, ohun ni ọmọ eniyan fi n fo loju ọrun, ironu ni
pataki ohun ija oniṣegun, ohun ni o wà ni idi egboogi, paripari
gbogbo rẹ̀, bi eniyan ba wà ti o wi pe ko si nnkan ti Olodumare le
ṣe, alaironu ni: Agbara ironu pọ, ohun ni iyatọ ti o wa laaarin
awọn ọmọ eniyan ati awọn ọmọ ẹranko. Nitori náà , Irinkerindo,
iwọ ọmọ Oyindayepọ, ba mi wa eso igi ironu lọ.'

"Bayii ni ọba sọ, mo si fetí silẹ mo gbọ gbogbo ọrọ náà tan
patapata, nigba ti o si pari ọrọ rẹ, mo dahun mo ni :

"'Kabiyesi, ki ade pẹ lori, ki bata pẹ lẹsẹ, mo gbọ gbogbo
bi ẹ ti wi, ori ni alakooso ara, ọba si ni olori ilu, ẹyin ni olori

11


IRINKERINDO WỌLE DE

awa. Bi ọwọ ko si ti gbọdọ ṣe afojudi si ori, ti ẹsẹ ko gbọdọ
wi pe ohun ko si labẹ abo rẹ̀ ni n ko to ẹni ti n ṣe orikunkun si yin.
Kabiyesi, mo fẹ ki ẹ mọ lati oni lọ pe ki i ṣe ẹni ti o ba fẹ iya
ẹni nikan ni baba ẹni, ki i ṣe ẹni ti o ba si jẹ iyawo baba ẹni
nikan ni i jẹ iya, baba ẹni le jẹ ọkan, iya ẹni le jẹ ọkan, baba
ẹni le jẹ meji iya ẹni si le jẹ meji, wọn le ju meji lọ pẹlu bẹẹ ni a
ko ṣairi ẹlomiran ninu ode aye ti baba rẹ̀ kò ku ṣugbọn sibẹ
ti o duro bi alainibaba, nitori wi pe, ibá ṣe ara ila oorun, ibá ṣe
ara iwọ oorun, ẹni ti o ba fẹran ẹni ni baba ẹni, Kabiyesi, loootọ
ni baba mi ko si ninu aye mọ, ki ọba ki o pẹ, mo mọ pe ẹ to
baba fun mi.

"Nipa ti ibi ti ẹ ni ki n lọ, n o lọ. Igba ti mo ba wi pe n ko
lọ, ta ni ki n wi pe o bi mi! Mo fẹ ki t'aja t'ẹran jakejado ilẹ
yii lonii mu un kuro lọkan wọn bi wọn ba ni ero wi pe nitori
Oyindayepọ ku, ina ile wa ku, ati nitori Oyindayepọ ṣe alaisi,
oṣupa ile wa wọ okunkun, irọ mà ni o, kabiyesi, irọ mà ni o,
bi Oyindayepọ ba ku Oyindayepọ mà ṣì n bẹ o. Bata ti baba
mi fi silẹ, mo ti pinnu ati fi ẹsẹ mi si i, ọna ti o ti n tọ ri, mo ti
pinnu ati maa tọ ọ; bẹẹ ̀ni mo si ti ṣu oṣuka bàǹbà silẹ ti n o
fi gbe ẹru baba mi, A! O mà ṣe o, Oyindayepọ ṣe bẹẹ o lọ,
baba mi ṣe gudugudu meje fun mi, o ṣe gudugudu meje fun
mi, o ṣe gudugudu meje fun mi, Oyindayepọ baba mi, baba
mi, baba mi.

"Kabiyesi, mo fẹ ki ẹ ṣe kini kan fun mi. Mo fẹ ki ẹ yan
ẹnikan pataki le mi ki a yi gbogbo agbegbe lọ ki a kede irinajo
si Oke Ironu ti n bẹ ninu Igbo Elegbeje. O yẹ ki a si tete lọ
pẹlu, nitori ọpọlọpọ awọn ọdẹ ni wọn ti ba Akara-oogun lọ.
Lẹyin eleyii pẹlu, mo fẹ ki ẹ yan awọn eniyan ṣà-n-kò-ṣà-n-kò ki
ẹ ran wọn lọ si ọdọ awọn ọba alagbara ni ilẹ ibomiran gbogbo
ki ẹ wi fun wọn nipa ọran irinajo náà ki wọn ba ran awọn ọdẹ
gbogbo jade. Bi ẹ ba ti ṣe wọnyi, inu mi o dun gidigidi nitori
awọn ọdẹ ti wọn ti fi ori pamọ yoo gbe ori soke, awọn ti wọn
ti fi ori mulẹ ni ikọkọ ni a o wu jade. Igba ti a ba ti ṣe iwọnyi
tan eyi ti o kù ko ni ju ki a da ọjọ lilọ wa. K'ẹ gbo k'ẹ tọ o.'

""Bayii ni mo sọ fun ọba, inu rẹ̀ náà si dun si mi, o wò mi o
bu si ẹrin o ni, 'A kàn n sọ pe Oyindayepọ lagbara ni, eleyii
máa ṣe ju Oyindayepọ lọ.'


IRINKERINDO WỌLE DE

"Lẹyin eyi, ọba ni ki wọn fun mi ni ounjẹ wọn si fun mi.
Lẹyin náà o ni ki wọn mu ọti jade wọn ko igo meji jade, ọba
pàápàá ni o si n bu ọti náà , ki n má fa ọrọ gùn lọ titi ṣa, a pari
igo meji yii ki n to kuro ni aafin, oju mi n pọn ṣẹ emi náà ta fila
mi ha-n-ha mo n ta rá-n-gọ́ rá-ngọ́ lọ.

"Jijade ti mo jade ṣe ni mo ri onilu ti o n rekọja lọ mo ba
ni ki o máa lu ilu tẹ le mi. O n lu ilu, emi náà si n jo lọ. Awọn
ọrẹ ati ojulumọ mi pẹlu awọn ibatan mi gbogbo ti wọn gburoo
mi ni wọn tu jade ti wọn dapọ mọ wa ti a jọ n jo lọ, igba ti
mo si fi máa de ile, awọn eniyan pọ lọ bẹẹrẹ , mo nawo pupọ lọjọ
yii, ọjọ idaraya ni.

"Nigba ti o di ọjọ keje ni ọba ranṣẹ wa ti o ni oun ti ri ẹni ti
oun o fi le mi lọ si igberiko ati pe ki n jẹ ki oun mọ igba ti yoo dẹ̀
mi lọrun ati lọ. Mo da ọjọ meje fun ọba.

"Nigba ti ọjọ pe, emi ati iranṣẹ ọba mura, a 'yi agbegbe lọ.
Bi a ti n ti ilu de ilu ti ileto de ileto ni wọn ń gbà wa tọwọtẹsẹ
to bẹẹ ̀ ti a ko fi ẹnu kan ounjẹ ti a mu ti ile lọ titi a fi de.. Irinajo
wa náà si ni ere gidigidi.

Akoko yii ni a ri abami ẹda kan bayii mu bọ orukọ ẹni ti n jẹ
Ìbẹ̀m̀bẹ̀-ọlọ́kùnrùn ti ile rẹ̀ n bẹ ni ìpàlàpálá okuta. Emi nikan
ni o lọ si ibi ti mo ti ri i. Nigba ti a de ilu kan ti wọn wi fun
mi pe eti ibẹ ni ọkunrin náà n gbe, mo wa a lọ, emi naa si mura
gidigidi ki n to lọ, wọn fi ọna inu igbo ti o n gbe han mi, o jẹ
oju ọna oko, nigba ti mo si rin to bi wakati meji ẹni ti o n ṣe
amọna mi fi ọna kekere kan han mi ti o yà ni apa osi bayii,
o dabi ọna awọn ọdẹ, o ba inu igbo lọ. Lẹyin náà ni eleyini
pada lẹyin mi ti o fi emi nikan silẹ ki n máa fi ori run inu igbo lọ.
O kilọ fun mi ki o to lọ pe ki n ṣọra lara abami ẹda náà nitori
ki o má ba pa mi jẹ nitori Ìbẹ̀m̀bẹ̀-ọlọ́kùnrùn ni o le jẹun ju
gbogbo ẹda ti o n bẹ ni ori ilẹ aye, oun ni o si le mu omi ju
gbogbo wọn lọ. Bi o ti wù ki o jẹun to ko ni yo bi o si mu
omi odo gbẹ kò ni ni itẹlọrun, abami ẹda patapata gbáà ni.

" Bayii ni itan rẹ̀ lọ: ki o to kuro ni ode ọrun wa si aye o
ti lẹ wọ ẹwu aiku ni ode ọran laisi aṣẹ Olodumare nibẹ, o ji
i wọ ni, nigba ti ẹda ti o wà ni ikawọ ẹwu aiku ko si ni ile
orukọ ẹni ti n jẹ Ògódògo, bẹ́ẹ̀ ni o wa si ile aye, bi o si tilẹ jẹ
pe ènìyàn ni o bii, sibẹ kò le ku mọ. Ṣugbọn igba ti o tun de ile

13


IRINKERINDO WỌLE DE

aye iwa rẹ̀ ko fi i silẹ. Ni iṣaaju patapata, nigba ti Olodumare
ṣẹṣẹ da awọn ọmọ eniyan si ode aye ti ẹ̀ṣẹ̀ ko i ti i si, awọn ara
ode ọrun a máa wa ba ara aye ṣire wọn a jọ máa ṣe ariya pẹ ni.
Igba ti o di ọjọ kan ti Ibẹmbẹ-olokunrun ṣe ipade nla kan ti o
pe ara aye ati ara ọrun wa jẹun, nitori ẹran ti o ri ko to, o pa
arẹmọkunrin rẹ̀ o din in ni ata, nitori ọti kò si to, o pa arẹmọ-
binrin rẹ̀ o rọ ẹjẹ rẹ̀ sinu igo, ṣugbọn nigba ti awọn ara ode ọrun
de, wọn mọ ohun ti o ti ṣe wọn ba ṣẹ epe fun un pe titi ọjọ
ironupiwada rẹ̀, bi o ti wù ki o jẹun to kò ni yo mọ, bi o si mu
omi odò gbẹ ko ni ni itẹlọrun, idi rẹ̀ si ni yi ti o fi di abami ẹda
bẹẹ ̀ kalẹ lati ọjọ náà wa.

"Nigba ti mo ba a, ibantẹ nikan ni o san mọ ibadi, oku
agbọnrin meji ni mo si ba niwaju rẹ̀ ti o n jẹ wọn. Igba ti mo
de eti ọdọ rẹ̀ mo pe ògèdè si i ki inu rẹ̀ ba lè rọ̀si mi, lẹyin náà 
mo ni: 'Ìbẹ̀m̀bẹ́-olókùnrùn o ku iṣẹ o'—ko tilẹ wo apa ọdọ
mi, ounjẹ ti wọ ọ lara ṣe ni o tẹ ori mọ ounjẹ koko, emi náà si mu
suuru diẹ si i. Igba ti mo ri i pe o jẹ odidi kan tan mo pe e ni
ẹẹkeji: 'Ìbẹ̀mbẹ̀-olókùnrùn o ku iṣẹ o'—oun náà wa wo apa ọdọ
mi o fi imu da mi lohun o ni, 'oo', o tun bẹrẹ si jẹ agbọnrin
keji lọ. Igba ti o pari agbọnrin keji wayi ni o to wa wò mi
dáadáa ti o dahun ti o wi pe: 'Ki l'o n wa?" Emi náà si fesi mo ni,
"Iwọ ni mo n wa, iwọ ni mo tọ wa gan-an , ọba ilu mi l'o si ni ki
n lọ pe ọ wa, nitori ki a ba jọ lọ si irinajo kan. Ni irinajo yii,
a o de ilu kan ni ibi ti awọn ẹranko n gbe ti o jẹ ilu wọn gan-an 
ibi ti iwọ o ti máa ri to aadọta agbọnrin fun ounjẹ aarọ, ọgọta.
ìmàdò fun ounjẹ ọsan, ati ẹẹdẹgbẹta kọlọkọlọ fun ounjẹ alẹ.
Eyiini ọkan; lọna keji, a o lọ si Oke Ironu ti n bẹ ninu Igbo
Elegbeje ko si si aniani pe bi a ba ti le ka ọkan ninu eso igi
ironu jẹ ọna ati wò ọ ninu aisan jẹunjẹun yii ko ni ṣaiye ni,
ohun ti mo ba wa ni yi, Ibẹmbẹ-olokunrun, ọkunrin, o ku jijẹ
o ku mimu.

"N ko wi ju bayii lọ. Were ti ẹda yii ti gburoo ounjẹ d dide l'o
dide ti o tẹ le mi ti a n ko rẹirẹi lọ, bẹ́ẹ̀ náà l'o si n ba wa kiri titi
a fi pada de ilu wa. Igba ti mo fi máa de ile, iya mi tun ti ku."

Bayii ni alejo mi sọ itan ara rẹ̀, igba ti o si fi máa sọ ọ de ibi ti
a de yii, ilẹ n ṣu, mo ba damọran pe ki a fi iyoku silẹ di ọjọ keji
ki a to tun maa ba ọrọ wa lọ.

15





IBẸRẸ IRINAJO SI OKE IRONU TI M BẸ NINU IGBO
ELEGBE JE

Ni owurọ ọjọ keji, ko pẹ pupọ ti mo lọ ki alejo wa yii tan ti
wọn fì wi fun mi pe ounjẹ ti ṣetan, gbogbo wa lọ si tabili, a jẹun.

Iyalẹnu l'o jẹ fun mi pe bi o tilẹ ti jẹ pe n ko sọ fun pupọ
ninu awọn ọrẹ mi nipa ọkunrin náà to wọnni, sibẹ ogunlọgọ
awọn eniyan l'o ti gbọ nipa ọkunrin náà , ki o si to di pe a jẹun
aarọ tan lọjọ náà awọn eniyan ti rẹ̀ de ile wa.

Bi a ti jẹun tan ni mo ko awọn ohun ikọwe jade ti mo bẹrẹ
iṣẹ, oun náà si bẹrẹ si ọrọ i sọ o ni :

"Ẹyin jan-mọ-ọn, mo ki yin ẹ ku ijokoo o. Inu mi dun pupọ
bi mo ti ri yin yii. Dajudaju, pupọ ninu yin ni ko mọ mi tẹlẹ
ri, bi n ko ba si ni purọ, ẹyin náà ṣajeji si mi. Loru ijẹta mọju
ana ni mo de si iyin, ati igba ti mo ti de ni a si ti bẹrẹ iṣẹ, iṣẹ
l'a fi gbogbo ana ṣe, a ṣiṣẹ titi ilẹ fi ṣu ni, eyi ko si fun ni l'aaye
ati jade rara, bi ko ba si bẹẹ ni, à ba ti fi ẹsẹ ba pupọ ninu ile
yin. Ẹni ti o ba ri ọrẹ mi yii, o yẹ ki oluwa rẹ̀ ki i dáadáa , ọmọluwabi
ni, Lati ijẹta ti mo ti de sihin l'o ti bẹrẹ si nawo fun mi, oun
ati iyawo rẹ̀ ko tilẹ jẹ ki n mọ pe mo kuro ni ile rara, nitori náà 
mo fẹ ki ẹ ba mi dupẹ lọwọ wọn dáadáa ."

Bayii ni ọkunrin náà sọ, awọn alejo wọnni si dupẹ lọwọ mi,
lẹyin náà o tun n ba ọrọ rẹ̀ lọ o ni:

"Mo ti sọ lanaa bi o ti jẹ pe ọba ilu wa ran mi ni iṣẹ wi pe
ki eṣe olori awọn ọdẹ pataki ti wọn n lọ si ilu pataki kan ti
orukọ rẹ̀ n jẹ Oke Ironu nibi ti wọn o ti ka eso ironu lori igi
ironu ninu Igbo Elegbeje. Oke Ironu n bẹ leti odi ọrun. Mo
wi lanaa pẹlu bi o ti jẹ pe emi ati iranṣẹ ọba yí gbogbo agbegbe
lọ ti a n wa awọn eniyan pataki kiri, mo si tun wi pẹlu bi a ti ṣe
ri abami ẹda kan mu bọ orukọ ẹni ti n jẹ Ibẹ̀mbẹ́-olókùnrùn ti
o jẹ ẹni ti o le jẹun ju lọ lori ilẹ aye. Mo fẹ ki a máa ba itan naa lọ.

"Ki i ṣe Ibẹmbẹ-olokunrun nikan ni a ri mu bọ̀. Ọkunrin
kan bayii ba wa bò ti orukọ rẹ̀ njẹ Kùmọ́dìran, bẹ́ẹ̀ ni ènìyàn pataki
ni, oun jẹ ẹnikan ti iṣẹda tirẹ̀ yatọ gbáà , bi eniyan kò ba lu u ni

16

IBẸRẸ IRINAJO SI OKE IRONU TI MBẸ NINU IGBO ELEGBEJE

kumọ dáadáa lẹyin ọrun ara rẹ̀ ki i le. Ọran dandan gan-an si ni pe
bi o ba ti ji ni kutukutu owurọ, ẹnikan ni lati na an ni kumọ
mẹfa lẹyin ọrun, ki o ná àn ni mẹfa ni ibadi, ki o si kan an ni
ẹ̀ṣé mẹfa ni igba aya ki o to jẹun. Bi ko ba si bẹẹ , ara Kumọdiran
ko ni le lọjọ náà , a ni ori n fọ oun, a ni inu n run oun a si bẹrẹ si ṣe
bi arugbo kiri.

"Awọn obi rẹ̀ l'o kuku jẹ ki o ri bẹẹ ̀, itan ọkunrin náà yoo si fi
han yin ohun ti o jẹ ki iṣẹda tirẹ̀ kuku yatọ to bẹẹ .

"NI aye atijọ, awọn ẹranko a máa sọ ara wọn di ènìyàn , wọn
a si máa wa si ọja lati ra ounjẹ, wọn a bọ àwò ara ti wọn silẹ,
wọn a bẹ̀rẹ̀ sí tọrọ ẹ̀yà ara ènìyàn kiri lọwọ awọn iwin inu igbo
ti ẹya ara wọn dabi ti eniyan , wọn a máa tọrọ l'oriṣiiriṣii ni, wọn
a gba apa lọwọ ẹnikan, wọn a gba ẹsẹ lọwọ ẹni keji, wọn a
gba ori lọwọ ẹni kẹta, igba ti wọn ba tò wọnyi jọ wọn a
dabi eniyan gan-an .

"Nigba ti o di ọjọ kan, erin wa gẹgẹ bi ọkunrin, ẹkun si wa
gẹgẹ bi obinrin, wọn ri ara wọn, wọn fẹ ara wọn. Erin ti o
jẹ ọkunrin gba ile kan o n sanwo oṣooṣu le e lori ibẹ ni awọn
mejeeji si ti máa n pade lọjọ mẹsan-án mẹsan-an ọjọ ọja. Adehun wọn
kò yẹ̀ fun odidi ọdun kan gbako, ekiini ko mọ pe ẹranko ni
ekeji, o ṣebi ènìyàn ni. Ki a má saa fa a gun lọ titi, ẹkun loyun
fun erin, wọn bi Kumọdiran. O jẹ arẹwa eniyan , o ga, o sigbọnlẹ,
o si lagbara to bẹẹ ̀ ti n ko i ti i gbọ pe ẹnikan fi ẹhin rẹ̀ balẹ ninu
ijakadi ri, Ọwọ rẹ̀ gùn, nitori baba rẹ̀ ni o fi ọwọ jọ ṣugbọn
yiyara iya rẹ̀ l'o mu, loootọ ẹni ti o bi ni l'aa jọ, Kumọdiran jọ
awọn obi rẹ̀ gan-an . O jẹ ẹni ti o mọ ọdẹ i ṣe pupọ nitori bi o ti
n fi ibọn pa ẹran náà ni o n fi ọwọ pa, ti o tun n fi ẹsẹ pa, nitori
ẹsẹ rẹ̀ tobi diẹ o fi jọ baba rẹ̀, bẹ́ẹ̀ ni ọrọ ọkunrin náà ri.

"Ẹni kẹta ti o tun jẹ pataki ti a ri mu bọ ni ẹni ti orukọ rẹ̀
n jẹ Ayédèrú-ẹ̀dá ti o n gbe ileto kan lẹbaa ilu wa, oun ni o fẹ
obinrin kan bayii ti o n jẹ Inudimeji ti i máa gbe ile Ìbẹ̀rùparapò.
Ni akoko ti a de ileto yii ni ina kan bẹ silẹ ninu ile Ìbẹ̀rùparapò
ti o jo ile náà kanlẹ ko. Sibẹ Ayédèrú-ẹ̀dá ṣe itọju wa to bẹẹ ̀ ti
n ko i ti i ri ẹni ti o tọju eniyan to bẹẹ ri. Lọjọ ti a de ibẹ gan-an , apoti
ọti kan l'o wa gbe fun ni, o si fi maluu meji le e. Lọjọ keji, o
fi ẹru iṣu mejila ranṣẹ pẹlu ṣago ẹmu ogidi mẹwaa, o gbe apo
ìdọ̀họ gaari kan, apo elubọ meji, garawa epo mẹjọ pẹlu apo iyọ

I7


IBẸRẸ IRINAJO SI OKE IRONU TI N BẸ NINU IGBO ELEGBEJE

nla kan. Olowo ni ọkunrin náà o si ni to ile meji si ileto yìí ,
ọkan ninu ile náà l'o n gbe nigba ti a ba a, gbogbo nnkan ti o n fi ranṣẹ si wa wọnni ọkunrin kan bayii ti orukọ rẹ̀ njẹ Ojuayedun
l'o n tẹle wọn wa, oun ni olori awọn ẹni ti n ṣiṣẹ labẹ Ayédèrú-ẹ̀dá,

"Inawo ti Ayédèrú-ẹ̀dá ṣe fun wa ni akoko yii pọ to bẹẹ o
sìjọ mi loju ti mo fi pinnu pe oun ni yoo jẹ igba keji mi nigba ti
a ba n lọ si Oke Ironu ninu Igbo Elegbeje.

"Ẹ ma ṣe gbagbe pe lẹyin ti ọba ran awa ki a wa awọn
alagbara gbogbo lọ si agbegbe ilu wa o tun ran awọn miiran lọ
si ọna ti o jinna si ọdọ awọn ọba nla gbogbo. Igba ti awọn
wọnyi máa pada de, oniruuru eniyan ni o tẹ le wọn awọn ọdẹ ti
wọn ti n ṣe ọdẹ ki iya mi to wọle ọkọ, awọn arìn-'rìn-àjò ti

wọn ti rin ti oju wọn ti da ṣakaṣaka, awọn arugbo ti oju

wọn ti ri abami nnkan ninu aye, awọn amoye ti ọgbọn ti fi
agbari wọn ṣe ibujokoo, awọn jagunjagun ati alagbara gbogbo,
adahunṣe ati ẹlẹbọloogun, gbajumọ ati bọrọkinni, awọn ọmọ
talaka ati awọn ọmọ olowo—gbogbo wọn ni wọn pe si ilu
wa akoko pataki ni.

"Nigba ti gbogbo wa pada de patapata lati ibi ti ọba ran wa
ni o sọ fun mi pe ki a da ọjọ lilọ wa, a si da itadogun. Nigba ti
a da ọjọ tan bayii, ọba bẹrẹ si ṣé itọju mi ni oniruuru ọna, o fun
mi ni apo owo kan lati fi pese irinajo náà , mo di ẹni ti n wọle
ti n jade ni aafin ọba. Ọwọ epo ni araye n ba ni lá, wọn ki i ba
ni la ọwọ ẹ̀jẹ̀, Òṣì ni n jẹ ''Tani mọ ọn', owo ni n jẹ 'Mo ba ọ tan".
Nigba ti awọn ara ilu wa ti ri i pe mo n ṣe bi ire bi ire mo n di
eniyan pataki ni wọn ti bẹrẹ si wọ wa si ile mi ti wọn n ṣe ọrẹ
mi, awọn ibatan wa gbogbo ti a si ti sọnu ri ni ọran yii wu
jade ti wọn fi ara wọn han bi ara ile mi, bi awọn ẹgbọn mi
ti n bi si i, ni awọn aburo mi n lé si i, akoko náà ni mo si mọ bi
baba nla baba mi ti ṣe ba iya nla iya ẹlomiran tan. Ni akoko
yii, n ko wa oogun ti mo fi n ri i, wọn n mu un wa ba mi ni mo
ni oruka idẹ ati ti irin, mo ni oruka òjé ati ti bàbà, bẹ́ẹ̀ ni oniruuru
onde ni n bẹ ni ìbàdí mi nitori mo fi awọ erin ṣe onde, mo
fi ti ẹkùn ṣe, mo si fi ti ijimere ṣe pẹlu. Mo ṣe ọmọ owú ni
agbẹdẹ mo si ṣe ẹ̀mú mo rẹ wọn ni oogun mo so wọn mọ idi mi,
mo mu iwo agbanrere mo sọ ọ di apoti mo ko oogun kun inu
rẹ̀ bamubamu. Ọṣẹ oogun mi ko ni iye, agunmu kò ṣee ka, mo

18

IBẸRẸ IRINAJO SI OKE IRONU TI Ń BẸ NINU IGBO ELEGBEJE

sin gbẹrẹ si ori ahọn, mo sìn si iho idi, mo sin si pari ẹrẹkẹ, mo
sin si atẹlẹwọ, mo sin si atẹlẹsẹ, mo sin si ori ọmu, mo sin si
ori idodo, mo sin si iho imu, mo si sin si oju ila atẹlẹwọ mi,
bẹẹ ni ọtatelegbeje gbẹrẹ ni n bẹ ni atari mi. Mo ṣe ẹ̀tùtù titi
mo pa ẹṣin mẹfa, mo fi igbin mẹfa bọ ori, mo fi akukọ mẹfa
bọ ṣìgìdì, mo pa aguntan mẹfa ni agbala, ọgọta ewurẹ ni mo
si fi ṣe saraa si ikorita. Mo tubọ mura mo kọ ifa mọ ifa, mo mọ
pataki ninu awọn odù, mo mọ itan ayebaye, mo mọ ijinlẹ
ògèdè, bẹ́ẹ̀ ni ẹmi mi fẹrẹẹ bọ nibi ti mo ti njẹ atare. Iyara kan
pataki ni mo fi fun oogun ninu ile wa, ọmọkọmọ ko gbọdọ ta
firi lagbegbe ibẹ, afi ọmọ ti o ba ro ọkà tan laye ti o fẹ lọ fi
ọbẹ̀ jẹ ẹ ni ọrun. Nitori tírà wà ni oke àjà iyara mi, oniruuru
ni gbogbo wọn, ọsanyin olohun kẹlẹkẹlẹ wà laaarin awọn ṣigidi,
àdò ati atẹ ko gba oogun mi mọ, mo ko ogunlọgọ sinu ikoko
iyara mi—awọn nnkan wọnyi ti pe si mi lọdọ ki ọjọ lilọ wa to pe.

" Nigba ti ọjọ lilọ wa ku ọjọ meje ọba paṣẹ ki wọn lu agogo
yi ilu ka pe ki gbogbo awọn ara ilu wa si aarin ọja ni ọjọ ti a
o ba lọ ki a ba dagbere fun ara wa.

"Nigba ti ọjọ lilọ pe gọngọ sọ ni ilu wa, ki ilẹ to mọ ni gbogbo
eniyan ti n wọ Jade ti wọn si ti duro si aarin ọja dẹ wa. '

"Gẹgẹ bi eto ti a ti ṣe tẹlẹ, gbogbo awọn ọdẹ ti yoo ba ni
lọ si irinajo náà yoo kọ wa si ile mi, ibẹ ni a o ti ko ẹsẹ lọ si
aarin ọja. Awọn ọdẹ ti ko ba ni lọ yoo de ni kutukutu wọn o
to ara wọn ni ẹsẹẹsẹ lati ile mi de aarin ọja wọn o duro ni aadọta
ẹsẹ si ara wọn ni meji-meji ti wọn kọju si ara wọn, ọkan ni
apa ọtun ekeji ni apa osi oju ọna ti awa o maa gbà rin kọja lọ,
bi a ba ti n de ọdọ ọkọọkan ninu awọn ọdẹ wọnni, awọn meji ti
wọn kọju si ara wọn, ni lati yinbọn si oju ọrun pẹ lẹẹkan ṣoṣo.

"Igba ti ọba ba de si aarin ọja, a o gbọ ariwo ni ile mi, igba ti
a ba si gbọ ariwo ni awa náà yoo to dide.

"Bi a ti ṣe eto yii náà ni a tẹ le e, igba ti ọba de aarin ọja, a gbọ
ariwo ni ile wa, awa ọdẹ si to ni ẹsẹẹsẹ a tẹ le ara wa ni ọgbọn-ọn-ran
kan, a n lọ, gbogbo wa jẹ aadọta. Igba ti a dì mọra tan ti a jade,
o n wu awọn ti ko fẹ lọ tẹlẹ ki wọn bani lọ. Bi a ba ti de ọdọ
awọn ọdẹ ti wọn wà loju ọna wọnni, wọn a yinbọn.

" Nigba ti a de aarin ọja, a lọ si ibi ti wọn ti pese silẹ fun wa.

19


IBẸRẸ IRINAJO SI OKE IRONU TI N BẸ NINU IGBO ELEGBEJE

"N ko ni le darukọ gbogbo wa bi a ti ṣẹ to lọ lẹsẹẹsẹ, ṣugbọn
n o darukọ ẹni mẹsan-an ninu wa.

""Emi ni mo duro si ipo kiini.

"Ẹni ti o duro tẹ le mi ni Ayédè-rú-ẹ̀dá ti mo ti sọ itan rẹ̀
ṣaaju.

"Ẹni kẹta ni ọkunrin kan bayii ti orukọ rẹ̀ n jẹ Inulayewa
ti o jẹ ẹni ti o gbọn pupọ ti o si jẹ olokiki eniyan , ki i ṣe ara ilu
wa ṣugbọn àna mi ni. Oun ni o fẹ ẹgbọn mi obinrin ti o jẹ iyekan
baba mi. Ìdálẹ̀ ni ẹgbọn mi náà lọ ti wọn fi ri ara wọn ti wọn fẹ ara wọn, nitori naa a ti máa wa si Ile Alarinkiri tẹlẹ ri ki o to
di pe ọran Igbo Elegbeje kanlẹ yii. Inulayewa jẹ ẹni ti o máa
ń ṣiṣẹ kaakiri ẹyin odi oju rẹ̀ si ti ri nnkan pupọ sẹyin, o ti gbe
ọpọlọpọ ilu, o ti gbe aarin oniruuru eniyan , iya ti jẹ ẹ, ebi ti pa a,
wọn ti dirikiṣi mọ ọn, o ti ṣaisan,o ti jokoo lairi aga, o ti dubulẹ
lori ilẹ pẹ̀pẹ̀, oungbẹ ti gbẹ ẹ lairi omi, o ti duro ni odidi ọjọ
laijẹun, o ti rin ni oun nikan loju ọna, o ti sun lairi aṣọ bora,
otutu ti pa a, oorun ti pa a, o si ti ri ẹgbaagbeje iwọsi ti eniyan 
n ba pade lẹyin odi.

"Ẹni kẹrin ni ẹni ti orukọ rẹ̀ n jẹ Ewe-ẹ̀yẹ ti o jẹ babalawo
pataki ni apa ila Orun. Oloogun bi Ewe-ẹ̀yẹ ko si afi bi a ba máa
purọ tan ara ẹni jẹ, nitori ọdun mẹfa ni o gbe ninu igi iroko
ti o n ṣe babalawo fun awọn ẹmi buruku ti n gbe inu igi. Lẹyin
eyiini o jokoo sinu igbo fun odidi ọdun kan, nibẹ ni o si ti ri
abami ijimere kan ti o fi oniruuru ewe han an ti o si kọ ọ ni ilo
wọn. Ewe-ẹ̀yẹ ni o na iwin de ibi ti iwin ti n pohun rere ẹkun,
oun ni o gba aṣọ lara oku ti ko tete lọ si ọrun, ti o n yọ si awọn
eniyan kiri, a máa gbọ ohun ẹyẹ, a máa gbọ ti ẹranko, a si máa gbọ
ọrọ ti igi n sọ si ara wọn. Oun ni o gbe iwin ni iyawo leti adagun
omi, ti o ya owo lọwọ Ọsanyin, ti o gba ohun ọsin lọwọ Eṣu
ti n gbe ikorita.

"Ẹni karùn-ún ni ọkunrin kan bayii ti orukọ rẹ̀ n jẹ Oloju-májèlé
ti i maa gbe eyin erin kiri. Bi itan ọkunrin náà ti lọ ni yii. Baba
rẹ̀, iwin ni; ṣugbọn iya rẹ̀, eniyan ni. Iya rẹ̀ jẹ arẹwa eniyan .
Nigba ti o wà ni wunndia ti o lọ si oko lọdọ baba rẹ̀ ni ọjọ kan
lakooko ọdun orò, bi o ti n rin lọ ni o dede gbọ ti oro n ke bọ
niwaju ti o sì tun gbọ ti oro n ke bọ lẹyin, o ba sa wọ igbo o
n ba inu igbo lọ, bi o ba si ti n gburoo orò ni o tubọ n wọ inu igbo

20

IBẸRẸ IRINAJO SI OKE IRONU TI N BẸ NINU IGBO ELEGBEJE

si i, nitori ki o má baa ri orò loju ọna. Nipa ṣiṣe bẹẹ , o ṣina sinu
igbo, nitori orò ti n ke ki i ṣe oju lasan, awọn iwin ni wọn mu
orò jade, Ki a má saa fa a gùn lọ titi, ilẹ ṣu u sinu igbo. Ibi ti
o ti n kaakiri ni oun nikan ni o ti ba iwin kan pade, ti o fi inu
okuta ṣe ibugbe, ti o ni oju mẹrin, imu meji, ati enu meji, tí o si ni iwo meji ti o dabi ìwo agbanrere si àtàrí. Igba ti iwin náà 
ri obinrin yii, kò ṣe e ni nnkan kan, ṣugbọn o mu un si ọdọ rẹ̀ ninu
iho o sọ ọ di iyawo. Ninu ṣiṣe bẹẹ ọmọbinrin náà loyun, o bi
Oloju-májèlé silẹ.

"Iwa iwin ati ti eniyan ko le ba ara ṣe deede, asẹyinwa aseyinbọ,
tọkọtaya yii jà, ọkọ le aya jade. Ṣugbọn niwọn bi ọmọ ti wọn
bi ko ti i dagba to bẹẹ, ko le fi iya rẹ̀ silẹ, nigba ti obinrin náà 
si máa kuro ninu iho okuta nì baba ọmọ náà fi eyin erin kan ta
ọmọ rẹ̀ lọrẹ, titobi ni eyin erin náà , o lu iho lati apa kan si apa.
keji, bi eniyan ba ti wo inu rẹ̀, ibikibi ti o ba n fẹ ni o le ri bi o
ti wù ti ibẹ jinna to.

"Ẹni ti o duro si ipo kẹfa nìkùmọ́dìran ti mo ti sọrọ rẹ̀ ni
iṣaaju.

"Ẹni ti o duro si ipo keje ni ọkunrin kan ti orukọ rẹ̀ n jẹ
Filasayepọ ti o n gbe fila àràmọ̀dà kiri. Ọkunrin náà jẹ ibatan
Olojumajele ni idi iya, ṣugbọn ọkan ninu awọn iwin pataki ni
baba rẹ̀ i ṣe nitori baba rẹ̀ ni aburo olokun ti i ṣe alakoso omi,
o si tun jẹ aburo Ésìdálẹ̀ ti o jẹ ijoye pataki ni ode ọrun. Ọrun
Apaadi ni Filasayepọ dagba si nitori baba rẹ̀ ti fi i fun Eṣu ti
i ṣe ọba ibẹ ni kekere ki ọmọ náà ma baa bajẹ, Eṣu si fi iya jẹ ẹ
gidigidi, ibi ina ileru nla ni Eṣu fi si ki o maa fẹ ina ni Ọrun
Apaadi, eleyii si mu ki oju ọkunrin náà yipada ki o di pupa, bẹ́ẹ̀ ̀
náà si ni ara rẹ̀ yipada ti o di dudu mọnamọna.

"Iyalẹnu ti o wa ti idi ọmọ náà jade ni pe igba ti o pẹ, apa.
Eṣu kò ka a mọ, bi Eṣu ba ran an ni iṣẹ a ṣe eyi ti o wù ú , bi
Eṣu ran an ki o yara wa sinu aye ki o da ija silẹ laarin ọrẹ meji,
a wa, a sọ wọn di ọrẹ ara wọn, igba ti Eṣu ba n ja ni Ọrun Apaadi
a máa waasu fun awọn ọmọ Eṣu. Asẹyinwa asẹyinbọ, Eṣu ka a
si ẹni buruku, o le e jade, igba ti oun náà n bọ, o pade ọkan ninu
awọn ẹmi ọdọ Olodumare lọna, igba ti o si ko ti o rò fun un, inu
ẹmi náà dun o si fi fila kan ta a lọrẹ, ohunkohun ti o ba n fẹ ni
fila náà le ṣe fun un, nitori iwin n bẹ ninu fila náà , bi é ba si ti sọrọ

2I


IBẸRẸ IRINAJO SI OKE IRONU TI Ń BẸ NINU IGBO ELEGBEJE

si fila kẹlẹkẹlẹ, iwin a jade, ohunkohun ti o ba wi pe ki o ṣe
ni yoo ṣe, Ṣugbọn Filasayepọ kuro ni Ọrun Apaadi o wa sinu
aye o n ṣiṣẹ ọdẹ, ibi ti o si ti n ṣe ọdẹ ka ni oun ati Kumọdiran
ti pade ti wọn di ọrẹ ara wọn ipa Kumọdiran ni o si tẹ̀ de
Irinajo si Oke Ironu yii.

"Ẹni kẹjọ ni Ibẹmbẹ-olokunrun ti mo ti sọrọ rẹ̀ fun yin tẹ lẹ.

"Ẹni kẹsàn-án ni ọkunrin kan bayii ti wọn n pe ni Ìrẹ̀ké ti o
sọ ijo jijo di iṣẹ nla, ti o sọ orin kikọ di òwò pataki, ti o si fi
tere rẹ̀ si ipo ọmọ. Iyekan ni Ireke ati Olohun—iyọ ti o ba
Akara-oogun lọ si Oke Langbodo ni ijọsi, ọkunrin yii le jo ju
òkòtô lọ, bẹ̀ni bi o ba fọn fere rẹ̀ ki teniatẹranko ma jo ni.

"Nísinsìnyí , ẹ ti gbọ orukọ awọn mẹ́sàn-án pataki ninu wa, n ko
ni le darukọ awọn mọkanlelogoji ti o kù, nitori akoko n lọ,
ṣugbọn gẹgẹ bi eto wa olukuluku ni o gbe ibọn lọwọ, afi Ireke
nikan ni kò gbe ibọn, o n fọn fere rẹ̀ ki irinajo wa ba dabi ireke,
ki o gbadun bi oyin.

"Nigba ti awọn ọdẹ wọnni duro si apa kan, inu ọmọ eniyan dun.
Wọn to fi ṣe fẹ̀rífẹrí, wọn duro bi alagbara, ọkan wọn balẹ
bi ẹni ti o gbẹkẹ le Olodumare, wọn le bi akọ okuta ninu

ipinnu wọn, ọkan wọn ti hu iyẹ o fò kuro ninu ile pẹlu ifasẹyin.

ibẹ, o lọ si ẹyin odi ọrun. Àwọn ọmọ araye wo wọn, wọn
bu si ẹrin, wọn si kọ ọgbọn pataki nì lati ara wọn wi pe, kò si ninu iwa Olodumare pe ki o kọ ileri fun awọn ọmọ eniyan afi
bi ohun ti awọn ọmọ eniyan ba fẹ ṣe, ba máa jẹ fun ipalara. Ẹni ti
o da aye ti o tobi bàntà banta bi iru eyi, ti o fi eniyan jọba lori
gbogbo rẹ̀, eleyini ti pari Ore.

" Lẹyin ti ọba fi wa han awọn ara ilu tan ti o sọrọ rere nipa
wa o ni bi mo ba fẹ sọrọ fun awọn eniyan gbogbo lorukọ awọn
ẹlẹgbẹ mi, mo le sọ ọ.

"Nigba ti o wi bayii, emi naa ba bẹrẹ si ọrọ i sọ, mo ni:

"Mo ki gbogbo yin o, mo ki onile mo ki alejo, mo ki gbogbo
eniyan patapata, mo ki yin l'orukọ awọn ẹgbẹ mi wọnyi, awọn
arakunrin gbogbo ti n lọ si Oke Ironu, ti n lọ si inu Igbo Elegbeje.
Awọn àgbà ti pa a l'owe pe, bi o ti wù ki o pẹ to, ẹgbẹrun ọdun
n bọ wa ku ọla, ọla náà pe lonii wayi a si dupẹ lọwọ Ọlọrun Ọba.
Ogboya oniṣowo ni i jere, hilahilo ni oniyemeji i maa ba kiri
ki Ọlọrun má ṣe wa ni onihila'lo eniyan . Ẹyin ọmọ ilu mi, bi

22

IBẸRẸ IRINAJO SI OKE IRONU TI MBẸ NINU IGBO ELEGBEJE

ẹ ti rì wa yii, a ki i ṣe omugọ. Bi ọmọde ba ṣubu, a wo iwaju,
bi agbalagba ba ṣubu, a wo ẹyin. Lati ọjọ ti a ti n bọ ni ilẹ yii,
njẹ bayii l'o yẹ ki ọgbọn wa mọ? Bi awọn baba nla wa ba ji
ni isa oku lonii kini i ba jẹ ero wọn? Bi wọn ti ṣe n gun iyan
lati ẹgbẹta ọdun sẹyin l'a ṣe n gun un lonii, bi wọn ti ṣe n ro ọka
lati ẹdẹgbẹfa oṣù l'a ṣe n ro ọka, bi wọn ti n kọ ọpẹ lati ibẹrẹ
ọpẹ kikọ l'a ṣe n kọ ọpẹ, egboogi ti wọn ti mọ a kò mọ ọn mọ,
igberaga ti sọ ni di ero ẹyin : ọmọde n sọrọ ṣàkà si agbalagba,
ọmọkunrin kò ka baba rẹ̀ si mọ, ọmọbinrin a ro aṣọ igberaga
si igba aya, a ni iya oun ko ja mọ nnkan kan—bẹẹ ̀ni gbogbo
iwọnyi, aironu ni.

"Idi rẹ̀ ni yi, ẹyin eniyan wa, ti o fi di pe ẹ ri gbogbo wa ti
a pinnu lọkan wa pe afi dandan bi a ti aye lọ si ẹnu odi ọrun,
si Oke Ironu ti n bẹ ninu Igbo Elegbeje, ilu ni Oke Ironu, o
wà l'ẹnu odi ọrun, ṣugbọn inu rẹ̀ ni Igi Ironu wà eso eyi ti o le
ṣe ilẹ yi loore. A n lọ nitori ẹgbẹrun iran ti n bọ lẹyin, a n lọ
nitori gbogbo yin. Ko si nnkan ti o dun mọ inu Olodumare
rekọja pe ki eniyan mu ki aye ọmọ ẹlọmiran di dáadáa , ko si
nnkan ti o dun mọ inu Olodumare bi ki eniyan jẹ, ki o fun ọmọnikeji
ni aye ati jẹ, ki eniyan mu ki o si fun ọmọ ẹnikeji ni aye ati mu.
Ẹni ti ko fẹ ki ti ẹnikeji dara jẹ kiniun laaarin awọn ẹranko, aṣa
idì laaarin ẹyẹ, paramọlẹ laaarin ejo, bẹ́ẹ̀ ̀ni orukọ awọn ẹranko
wọnyi ti bajẹ laaarin igbẹ, sisa ni gbogbo ẹda alaaye n sa fun wọn.

"Mo si fẹ ki gbogbo yin mọ pe, bi a ti n lọ yii, a mọ nnkan ti n bẹ niwaju wa, a mọ pe ẹranko buruku wà loju ọna a mọ pe
ejo oloro n duro dè wa, a mọ pe a n ti ile lọ ba ebi, a n ti ile lọ
ba oungbẹ, a si n ti ile lọ ba ẹgbẹrun iya ti yoo jẹ ni. Ṣugbọn
kini ẹmi eniyan ? Ẹrọ ti o n lù kìkì lasan ! Kini ero Ẹlẹdaa ti o fi
fi ẹrọ yii fun ni? Njẹ Olodumare fun iwọ ati emi ni ẹmi fun
ilo ara tiwa nikan ni?—o tì o—ki i ṣe bẹ́ẹ̀ rara. Ẹmi mi wà
fun ilo rẹ, ẹmi rẹ si wá fun ilo mi. Ẹlẹdaa ko ya awọn ọmọ
araye ni ipa, o ṣe wọn ni ọkanṣoṣo, agbajọ ọwọ ni a fi n sọ
aya. Pẹlu ayọ ni awa fi n lọ lonii ki aye ọmọ elomiran ba
dara. Mo ti gbe inu aye fun ìgbà diẹ, awọn ti mo ba l'aye
si ti sọ fun mi pe, bi ẹni ti o n ṣoore tilẹ fi ẹsẹ kọ, ko le ṣubu
laelae. Ẹni ti o n wa igbega fun ọmọnikeji ko ni si laaarin awọn
ero ilẹ, ika ko lagbara niwaju oloootọ, aṣiri onigberaga ki i bò,



23


IBẸRẸ IRINAJO SI OKE IRONU TI MBẸ NINU IGBO ELEGBEJE

iṣubu onigberaga dabi igba ti ẹfuufu nla ba fẹ igi oko, ti o wo
Iroko lulẹ, ti o dá ẹka iroko, ti ewe iroko rẹ̀ silẹ, ti igi náà si
gbẹ; asẹhinwa asehinbọ olú n hù lara rẹ̀, o di abo fun okete,
ibi iṣire awọn ẹyẹ, ibugbe awọn ejo, ibi ti alangba ti n le ara
wọn kiri: nitori onigberaga kò fẹ ire ọmọ ẹlomiran, o n fẹ ki
a ri oun nikan ṣoṣo.

"''Ẹyin eniyan wa, ti yin ni awọn ọdẹ ti ẹ n wo, wọnyi n fẹ,
wọn ko fẹ ti ara wọn nikan ṣoṣo.

"''Nitori náà , bi a ti n lọ yii, a ki yin o digbose, ẹ wò wa ki ẹ
tun wa wò, nitori bọya eleyii ni o jẹ igbẹyin ti ẹ o ri ẹlomiran
ninu wa.. Njẹ mò ki yin lorukọ awọn ẹgbẹ mi, awọn akikanju
eniyan ti n lọ si Oke Ironu, o digba o, bi iku ba pa wa, ki ẹ ṣe
oku wa dáadáa , ki ẹ ṣe oku wa bi oku ọlọla, ki ẹ ṣe ọ̀fọ̀ wa bí ọ̀fọ̀ eniyan pataki, ki ẹ má si ṣe jẹ ki nnkan iwọsi de sakani ohun
ini wa—o digba o.'

" Bayii ni mo sọrọ fun awọn ara ilu wa. Nigba ti mo pari ọrọ
mi, ọba náà tun sọrọ daadaa nipa wa, lẹyin eyi, a mura a n lọ.

"Ogunlọgọ eniyan l'o sìn wa si ọna, ipinya náà si ṣoro gidigidi :
ẹlomiran n pòṣé, ọpọlọpọ n mi ìmí ẹ̀dùn, oju awọn obinrin si
dabi orisun omi ninu eyi ti omije ti n jade. Wọn n fi gele ori
wọn nu oju, omiran si n lo iborun lati fi nu oogun ti n ṣan bi
àgbàrá ojo kuro lara rẹ̀, ṣugbọn awọn agbalagba ko si ninu
awọn ẹlẹkun wọnni, wọn n pe wa ni ọkọọkan bi a ti n lọ, wọn
n fun wa ni imọran, wọn n fi eti ko wa leti, wọn si n sọ oniruuru
ọrọ aṣiri fun ni bi a ti n lọ.

"Nigba ti o ṣe, gbogbo eniyan pada lẹyin wa, o ku awa ati
Ọlọrun wa.

"Nigba ti mo mọ pe gbogbo wọn ti lọ tan patapata, mo wi
fun awọn ẹlẹgbẹ mi ki wọn sọ kalẹ ki wọn duro dẹ̀ mi, lẹyin
náà mo yà si inu igbo ni apa ọtun mi, nigba ti mo de ọhun, mo
ke pe Olodumare pe ki o jọwọ ṣe alatilẹyin wa bi a ti n lọ, mo
ra ọwọ si oju ọrun mo si wi fun Olodumare pe, ṣigidi ko lagbara
niwaju Ọlọrun, Anjọnnu kò gbọdọ fi ọwọ pa ida Ẹlẹdaa loju,
ọgbọn ori ẹni ko to gba ni là laifi ti Ọlọrun Ọba si i. Mo bẹ
Ẹlẹdaa mi pe, bi mo ti jẹ aṣaaju awọn ọdẹ wọnni, ki o jẹ ki n jẹ
aṣaaju rere. Mo bẹ Olodumare ki o jẹ ki n mọ ipo mi laaarin awọn
ọdẹ wọnni ki n le máa ṣe si olukuluku bi mo ti fẹ ki o ṣe si mi. 

24 


IBẸRẸ IRINAJO SI OKE IRONU TI MBẸ NINU IGBO ELEGBEJE

"Bayii ni mo ṣe ti mo ko ọran mi le Ẹlẹdaa mi lọwọ, nitori
ninu ohun gbogbo ti eniyan le fi ẹyin tì ni ode aye ko si eyi ti o
lagbara bi Ẹlẹdaa ẹni.

"Nigba ti mo pada de oju ọna olukuluku tun ẹrù dì dáadáa ,
lẹyin náà a gbera a kọju si ọna wa.

"Oke Ironu jinna pupọ, bi eniyan ba tilẹ de Igbo Elegbeje tan
oluwa rẹ tun ni lati rin jinna dáadáa ki o to le de ilu náà , o sunmọ
ode ọrun ju Oke Langbodo lọ nitori ọjọ mẹ́sàn-án mẹ́sàn-án ni awọn
ara ibẹ máa n na ọja pẹlu awọn ara ode ọrun. Odò kan bayii ni
o pin ibẹ ni iya pẹlu ọrun, gbangba si ni awọn ti n gbe ibẹ
máa n wo ohun ti awọn ara ọrun ba n ṣe. Bi eniyan ba n tọ odò náà 
lọ si apa oke, nigba ti oluwa rẹ̀ o ba fi rin to wakati mẹta yoo
kan odi nla kan ti o duro gẹgẹ bi aala laaarin aye oun ọrun. Eti
ibẹ ni ile Iku wà, ile Iku kò jinna si ile Àrùn ti n ṣe iyawo rẹ̀,
bẹẹ ni eti ibẹ náà ni ile ọkunrin kan ti orukọ rẹ̀ n jẹ Baba—oni-
rungbọn—yẹukẹ ẹni ti n gbe ibi gegele okuta.

" Ọna Igbo Iranmalẹ ni ọna Igbo Elegbeje. Igba ti eniyan ba
si kọja igbo náà tan ti o fi ilu awọn ẹyẹ ati ti ẹranko silẹ ni
oluwa rẹ̀ o to ri ọna náà ti o ba apa ọtun lọ. Eyiini ni pe oluwa rẹ̀
ko ni de orita ọna Oke Langbodo ki o to yà. Oluwa rẹ̀ yoo
kọja odò aro ṣugbọn ẹẹmeji ni oluwa rẹ̀ yoo da odò ẹjẹ kọja.

"Apejuwe ti mo ṣe wọnyi yoo fi han yin pe irinajo ti o lewu
ni irinajo náà , ṣugbọn a ko ri iyọnu rara, oju wa ko si ri nnkan kan
ju bẹẹ lọ titi a fi de Igbo Iranmalẹ, ṣugbọn nigba ti a ti de ibẹ
ni ijangbọn ti bẹrẹ. N ko le sọ awọn oniruuru nnkan abami ti a
fi oju wa ri ninu igbo buruku náà tan, nitori awọn iwin ibẹ pọ
gidigidi, bi a si ti n lọ ni wọn n yọ si wa. Ṣugbọn mo ni lati
sọ nnkan kan ti a ri ni nnkan bi agogo mẹ́sàn-án owurọ ọjọ kan.

" Ṣe l'o dede ṣe ti a gbọ ti ẹnikan n polowo ọja ti o ke lohùn
rara bayii pe: ' Ara Igbo, ero ọna, ẹ wa ba mi ra a o, ọja mi pọ,
owo kekere ni: warapa, pọnun mẹta ; ṣanpọnna, pọnun meji ;
ẹ̀tẹ̀, pọnun mẹrin; wèrè ̀, pọnun mẹfa; ori fifọ, ṣile mẹwaa ;
ẹsẹ didun, ṣile mẹfa ; Oowo, ṣile kan ; inu rirun, ṣile mẹwaa ;
sobiya, pọnun kan; otutu, tọrọ; lakuregbe, pọnun kan;
igbẹ ẹyín, pọnun kan-abọ, ifọ̀n, sisi; kúrúnà, tọrọ ; ikọ, pọnun
kan; ibà, ṣile meje ; oke ilẹ, pọnun meji; aràn, ṣile mẹẹdogun
etc.

26

IBẸRẸ IRINAJO SI OKE IRONU TI MBẸ NINU IGBO ELEGBEJE

"Bi ẹni ti o n polowo ọja eemọ yii ti n pa a ni a n gbọ ti awọn
kan n pe e, ti wọn n ra a lọwọ rẹ̀. Igba ti o si ṣe, a ri oun pàápàá .
Ọmọbinrin ni, ṣugbọn o lẹwa tó bẹ́ẹ̀ ̀ ti n ko ba iru rẹ̀ pade ri, o
to aṣọ funfun, o wọ ẹwu funfun, o di irun ori rẹ̀ wìnnìkìn-
winnikin, o pupa fẹrẹ, ṣugbọn o ni iyẹ meji nla si apa bẹẹ ̀ni
wọn da ẹwu ti o wọ̀ ni ọna ti iyẹ le fi ri aaye yọ jade, o wọ
bata fadaka, ṣugbọn inu atẹ ti o gbe ọja tita rẹ̀ gbogbo si,
goolu ni. Nigba ti a ri i, ṣe ni nnkan náà la gbogbo ara wa ja
patapata to bẹẹ ̀ ti ẹnikẹni ko le gbe apa ti ẹnikẹni ko le gbe
ẹsẹ ti a kò tilẹ le la ẹnu wa sọrọ jade lẹnu.

"Ṣugbọn o kọju si wa o ni, ' Ẹyin ọmọ eniyan , emi ni iranṣẹ
Olodumare, awọn ẹni ti n ra ọja mi wọnyi ni a n pe ni alatunṣe.
Ẹyin ọmọ eniyan ni ẹ fa aisan ba ara yin ninu aye, ṣugbọn, a! 
Ko si ẹda ti Ẹlẹdaa mi fẹran ti o ta ẹyin eniyan yọ, nitori Ẹlẹdaa
ko le fi yin silẹ bẹẹ ̀, igba ti awọn alatunṣe wọnyi ba ra aisan ti
mo n ta, wọn a mu un lọ, wọn a lọ fii ṣe igi, igba ti aisan yii
ba mu igi, wọn a mu digi pẹlẹbẹ ti Olodumare fun wọn, wọn
a fi wo kokoro fi o n da aisan náà silẹ, lẹyin eyi, wọn a mu
kokoro náà tọ Ọlọrun Ọba lọ, Igba ti Ọlọrun ba ri i, Ọlọrun a
ko wọn ni ọna ati fi ba kokoro bẹẹ ̀ ja, a si fun wọn ni aṣẹ ati
lọ kọ ọ'si igba aya awọn ọmọ eniyan . Igba ti Dokita pataki ba
sun ni oru tabi babalawo àtàtà, awọn alatunṣe wọnyi a fo'lọ,
wọn a lọ kọ ọ si agbari wọn. Ṣugbọn, o mà ṣe o, igba ti awọn
oniṣegun pataki wọnni ba ji, ti wọn ronu ti wọn ri idi aisan
yii, wọn kò ni imọ pe iṣẹ ọwọ Ẹlẹdaa awọn ni. Ibaṣepe ọmọ
eniyan ki i fi oju idà wọn gbo' lẹ, diẹ ni Ẹlẹdaa pàápàá iba fi ju wọn
lọ, ipo ti o fẹ fi wọn si pọ, o fẹran wọn.'

"Bi o ti wi bayii tan, o fò lọ.

"'Igba ti o lọ tan ni ara wa to pada bọ si ipo ti a to le sọrọ
ti a to le rẹrin si ara wa, Ṣugbọn nigba ti a gbọ ọrọ ti ẹda
pataki náà sọ, o dun mọ ni ninu, ati pàápàá ni ibẹrẹ irinajo wa,
a mọ pe Olodumare ti o fẹran ọmọ eniyan to bi o ti sọ yii, ko ni
jẹ fi wa silẹ ni akoko iyọnu.

Ọpọlọpọ awọn iwin ni a tun ba pade lẹyin eyi, igba ti o
tilẹ si ṣe, ẹru wọn ko bani mọ. A ko rin pupọ nigba ti a ba
ọkan pade ti o tilẹ di ọrẹ wa gidi, Iranlọwọ ni orukọ rẹ̀ n jẹ oun
l'o wi fun wa pe oun ni oun yọ Akara-oogun ninu itimọle Agbako,

27

IBẸRẸ IRINAJO SI OKE IRONU TÍ Ń BẸ NINU IGBO ELEGBEJE

oun l'o si fun wa ni imọran bi a o ti ṣe ti a ko fi ni de ilu awọn
ẹyẹ ni ibi ti Ogongo ti n ṣe ọba wọn. O wi fun wa pe bi wọn
ba ri ni wọn o fi oju wa rì nkan nitori ohun ti awọn Akara-
Oogun ti ṣe si wọn. O fi ọna kan bayii han wa, ohun ni a si gbà
ti a fi fi ilu awọn ẹyẹ silẹ ni ibi ti Ogongo ti n ṣe ọba wọn.

"Ko pẹ ti iwin yii fi wa silẹ tan ti a pade awọn mẹta kan.
Nigba ti a pade eekini, kò ki wa; nigba ti o si rekọja wa tan,
o pòṣé. Nigba ti a pade ekeji, o mi imi ẹ̀dùn kanlẹ, o wò wa
lati oke de isalẹ, o ṣe bi ẹni pe o n pẹgan wa, nigba ti a pade
ẹkẹta o mọ wa loju, o poṣe, o si sọrọ, o ni, 'Awọn alakọri gbogbo'. , "-

" Eyi ti o tilẹ wa bu wa yii ko ga rara, o dabi kukute, nigba ti
mo si wo ẹnu rẹ̀ bayii, o dabi ẹnu ọbọ, eyin meji kan ti o ká
bayii ninu eyin rẹ̀ mu ki eyin rẹ̀ ri kafuru, afi bi ẹni pe wọn
ṣe ilẹkun si ẹnu abami ẹda náà . Igba ti mo si ri bi awọn ;mẹtẹẹta
ti ṣe, mo fesi fun eyi ti o pe wa ni alakọri, mo ni, ' Ori rẹ alakọri,
aya rẹ alakọri, iwọ ẹbọra a bi eyin bi eyin okete yii'

" Kini iwin náà gbọ bẹẹ ṣe, o ni, 'Mo mọ ti yin bẹ́ẹ̀ ̀, ẹyin ọmọ
eniyan . Ẹyin onisọkusọ, onirokuro, onirinkurin, oniwakiwa,
onijẹkujẹ, onimukumu, oniṣekuṣe, ọlọ̀tẹ̀, alabosi, alarángbọ,
alajagbula, ẹlẹṣẹ, eleke, oloṣi, ọlọṣa, ole, alaimọkan, alaimero,
alailagbara, ẹyin ko mọ pe awa ki i ṣe ẹgbẹ yin?—Kini aye
ọmọ eniyan ja si?—Aye ki wọn máa purọ mọ ara wọn! Kini
aye ọmọ eniyan ja si ?—Aye ki wọn máa tu aṣiri ara wọn ! Kini
aye ọmọ eniyan ja si?—Aye ki wọn máa jowu ara wọn! Ẹni ti
o ba wà ni ipo giga wọn ko jẹ ti i lẹyin, afi bi wọn ja a tilẹ.
Ẹni ti o l'owo, awọn ọmọ eniyan ki i ba a wa ọna bi owo náà ti ṣe
máa bi si i, afi bi wọn ti ṣe máa da oju ọwọ rẹ̀ de ilẹ. Ipo ti
Olodumare fi ọmọ eniyan si, wọn kò mọ ọn, ẹwu funfun ti Olodu-
mare gbe bọ ọmọ eniyan lọrun, wọn da epo pupa si i, Ẹlẹdaa fun
wọn ni aṣọ iyi, ṣugbọn wọn n rin ni ihooho—ẹyin alaimoore,
ẹyin kò mọ pe okuta ti o ga ju yin ni igba ẹgbẹrun, ẹyin a
maa fọ ọ, igi ti o ga ju yin ni igba aadọta ẹyin a maa bẹ ẹ lulẹ,
omi okun bi o ti tobi to nì, o wa ni ikawọ yin, ẹ n fi ọgbọn
yin mu erin, ẹ n fi mu ẹkun, ẹ si fi n mu kiniun ọba ẹranko.
Awa ti a ti mọ iwa yin ko bikita fun yin mọ, iwa buruku yin
ko jẹ ki ẹ to nnkan kan loju wa.'

28

IBẸRẸ IRINAJO SI OKE IRONU TI MBẸ NINU IGBO ELEGBEJE

"Bayii ni iwin náà bu wa, bi o si ti n sọrọ ni mo n wo eyin rẹ̀
kika, ti o mu ki ẹnu rẹ̀ ri foforo. Igba ti o kọ n bu wa mo ti
rò pe bi o ba ti pari bibu rẹ̀ ni a o bẹrẹ ija, ṣugbọn nigba ti o
fi máa pari ọrọ rẹ̀, ero ọkan mi ti pada nitori gbogbo ọrọ ti o sọ
wọnni, ko fi wọn purọ mọ awọn ọmọ araye, nitori eyi, igba ti
o pari ọrọ rẹ̀, mo sọ ori kọ, emi ati awọn ọrẹ mi dorikodo, a
nrin kẹ̀-ndú-kẹ̀-ndú lọ.

"Ṣugbọn ọran awọn iwin yii di ija laaarin awa paapaa, bayii ni :
ṣe ni a fi awọn iwin náà silẹ tan ti ọkunrin kan bayii ti a n pe
ni Gọ̀-ngọṣú-tàkìtì ati ẹgbọn rẹ̀ ti n jẹ Ìnàkí-g'orí-ìté bẹrẹ gbe
mi ti wọn n bu mi pe n ko sọrọ fun awọn iwin náà to bi o ti yẹ.
Ọrọ náà dun mi pupọ, nitori nigba ti a pade wọn, minimini ni
gbogbo awọn ti a jọ n lọ dakẹ, ẹru n bà wọn, emi ti mo si tilẹ
ṣe ọkunrin diẹ ti mo sọrọ, dipo ki wọn yìn mi, bibu ni wọn
tun n bu mi mo ni, 'Njẹ iwọ, iwọ Gọngoṣutakiti, igba ti a pade
wọn, iwọ to ọrọ ̀ isọ? Hin?—Da mi lohun, mo ni ìwọ yii to

,Ọrọ isọ ?—Ẹ kò ri ẹnu rẹ̀ bayii.' Nigba ti mo wi bẹẹ , mo tilẹ ṣebi

yoo wi pe oun fẹ ba mi ja ni, afi igba ti mo ri i ti o tun ṣokoto rẹ̀
ṣe daadaa, ṣokoto ọdẹ penpe ti o wọ̀ ti o pada ti o wi pe oun n lọ
ba awọn iwin náà ja nitori eyi ti mo wi. Gbogbo eniyan bẹ̀ ẹ́̀ titi
ko fẹ gbọ. Ṣugbọn iba tilẹ gbọ o, bi kò ṣe ti ẹgbọn rẹ̀ Inaki-
G'ori-itẹ ti o wi pe afi bi o pada dandan. Ki a má saa fa ọrọ náà 
gun lọ titi, Gọngọṣutakiti pada, Inaki-g'ori-itẹ náà si tẹ le e.
Àṣé awọn iwin náà ko jinna rara afi were ti wọn pada ti a bẹrẹ si
gbọ igbe Gọngọṣutakiti ti o n ke, 'Ẹ gba mi o, ẹ wa gba mi o,
o pa mi o, o yọ miloju o etc., etc.'—ni a ba yara sare pada.
Igba ti a maa de ọhun awọn iwin ti yọ oju Gọngọṣutakiti, wọn
si de Inaki-g'ori-itẹ si ẹba ọna, wọn fun un ni okùn danindanin

ṣe ni o n ṣẹju pàkò bi ejo ọka. Ṣe ni a bẹ awọn iwin titi ki
wọn to da wọn silẹ fun wa ṣugbọn idiwọ ni Gọngọṣutakiti wa
dà fun ni, nitori ko riran mọ, ṣe ni a n fa a lọwọ kọja lọ laaarin
itakun ati igi gbogbo ti o kun oju ọna wa.

" Igbẹyin ọran Gọngọṣutakiti buru pupọ, nitori igba ti awọn
iwin ti yọ ọ loju ni ọkan rẹ̀ ti kuro ninu aye, nigba ti o ṣe, ko
jẹun mọ bẹẹ ni ko mu omi, asẹyinwa aseyinbọ, o ṣubu lulẹ, a
gba e, a fẹ oyi si i, ṣugbọn kò gbọ, igba ti o ṣe, o pa oju de, a

29



IBẸRẸ IRINAJO SI OKE IRONU TI MBẸ NINU IGBO ELEGBEJE

fun ata si i loju, ko sọrọ, a pe ọfọ si i, ko dani lohun mọ, o ti
ku, ọkan rẹ̀ ti lọ, ara rẹ̀ ti tutu, iku de,
" Bayii ni a sọ ọkan pataki nù ninu wa, a si gbẹ iho, a sin in si I, a si sọkun a kaanu rẹ̀ bi o ti yẹ. Inaki-g'ori-itẹ mu
aṣọ dudu kekere, o san ọn mọ aṣọ rẹ, gẹgẹ bi àmì ọ̀fọ̀ Gọngọṣutakiti ti i ṣe aburo rẹ̀. 

ÀLÀBÁPÀDÉ ẸLẸ́GBÁRA
Iẹhin eyi, a kọju si ọna Igbo Elegbeje, a n lọ. A ko ri nnkan 
abami kan ti o ṣe pataki fun ọjọ diẹ o to bi ọjọ mẹta ti a ti
sin Gọngọṣutakiti ki o to di pe nnkan miiran tun de ba ni, bayii ni:

"Bi a ti de ibi kan bayii ti o tẹju diẹ ti a duro ti a jẹun tan
ni a dede gbọ ariwo ogunlọgọ awọn ọmọde ni apa ọna ibi ti a
n lọ ti wọn n ke bọ lapa ọdọ wa. Aya mi ja pupọ nitori igbe
yii nitori mo n bẹru ki o má ba jẹ iwin buruku ti okiki rẹ̀ ti kan
jakejado ode aye ti a n pe ni Ẹlẹgbara. Iwin buruku ni, bi ò
ba n bọ awọn ọmọ rẹ̀ ti a n pe ni ọmọ Ẹlẹgbara ni o máa n ṣaaju 
ti wọn máa n kede bibò rẹ̀ fun gbogbo ohun alaaye. Baba mi
ti royin iwin náà fun mi ri, ibeji ni pẹlu Eṣu, awọn mejeeji si
ni awọn ọmọ araye n bọ ni ikorita. Nitori náà , igba ti mo dede
gbọ ariwo laaarin aginju yii, ẹru ba mi gidigidi.

"Tootọ náà , bi mo ti ro o si l'o bọ si. Nigba ti o ṣe, ti ariwo náà 
n tubọ sunmọ wa ni a bẹrẹ si gbọ ohun ti wọn n wi wọn ń ke
bayii, 'A ki i wo o, a ki i wo o, ẹ yàgò fun un, ẹ yàgò fun un, máa 
rọra, máa wolẹ, kiyesi kòtò, kiyesi ìpàntí, kiyesi gegele okuta.

E: —: —: —e,E: —: —: —e, Ẹlẹgbara n bọ lọna o,
ẹ̀gọ lẹyin aṣiwere, kumọ lẹyin alaigbọn, ijangbọn lẹyin olori-
kunkun, E: —: —: —e! E: —: —: —el! Ibosi o,

ibosi o, Ẹlẹgbara n bọ lọna o—a ki i wo o, ẹni wo o a ku, ẹni

ko o ko jangbọn lọna, ẹni ri i, ri banujẹ ọsan gangan, a ki i wo

o! A ki i woo! A ki i woo: —: —: —etc. 
"Bayii ni a bẹrẹ si gbọ igbe náà ti o tubọ n sun mọ ọdọ wa.

Were a yara di ẹru wa, bi a si ti n di i tan náà ni a wo iwaju ti i

awọn ọmọ Ẹlẹgbara yọ si wa. 
" Ko si ẹni ti ẹru kò ba ninu wa nigba ti wọn yọ, afi bi a ba

maa purọ. Igba ti wọn si ti yọ ni a ti tú si igbo ti olukuluku sa 

pamọ bẹ̀rẹ̀bẹ̀rẹ̀, kẹkẹ ko gbọdọ gbin. Ẹlomiran sa wọ inu iho, 

omiran ṣa pamọ si abẹ ipanti, omiran sa gun ori igi, ọmọde ko

le ri ẹru ki ẹru má ba a—Ẹlẹgbara kuro ni nnkan yẹpẹrẹ.



ÀLÀBÁPÀDÉ ẸLÉGBÁRA
"Ori apata nla kan bayii ni mo gun lọ ni temi. Lati ibẹ̀, mo lè ri ìsàlẹ̀ kedere, awọn igi ati itakun ti o hu si ori apata naa si daabo bo mi, 
mo sa pamọ si ẹyin wọn, awọn duro bi àwọ̀n fun oju mi. Ibẹ ni mo wà ti mo ri àwọn ọmọ Ẹlẹgbara ti wọn n kọjá lọ, mo ri wọn daadaa. Wọn to aadọta, wọn ko si ju
ẹsẹ bata mẹta mẹta lọ. Wọn fi ẹfun oun osun sa oju, wọn so
lyẹ mọ ori, wọn dudu mọnamọna... Wọn ko wọ ẹwu bẹẹ ni wọn kò wọ ṣokoto, ṣugbọn wọn san yẹ̀rì mọ idi, ẹyọ owo si bo yẹri náà patapata. Wọn to ilẹkẹ lati orunkun lọ si ìsàlẹ̀ igba ti o kù diẹ ki wọn to o de ọrun ẹsẹ, wọn dawọ rẹ̀ duro, wọn si wa mu ẹ̀gbà idẹ, wọn to o yi ọrun ẹsẹ po, wọn ge
ẹ pẹlẹbẹ pẹlẹbẹ wọn so o mọ ẹ̀gbà wọnni, eleyini si n dun woroworo bi wọn ti n sare kọja lọ. 
' Oju mi gbangba bayii ni wọn ṣe n kọja, mo si duro mo n wo igba ti Ẹlẹgbara paapaa maa tẹ le wọn. 
. Mo duro titi bi ẹni pe ki Ẹlẹgbara paapaa kọjá, kò kọjá, akoko gan-an ti mo si bẹ̀rẹ̀ si ronu pe ko ni wa mọ njẹ ki n sufee pe awọn ẹgbẹ́ mi ni mo dede ri ti ilẹ n mi titi ti ogunlọgọ àwọn ẹranko n sa kaakiri, awọn ẹyẹ paapaa ko fi ara balẹ mọ, wọn n kigbe leralera, awọn ejo n sare gun igi wọn tún n wọ́n lulẹ bẹẹ ni igbe àwọn ọkẹrẹ gba agbegbe kankan. Igba ti mo tun bẹ̀rẹ̀ si ri àmì wọ̀nyí, mo túbọ̀ mu ara duro, ki n ma ba wa lọ bọ sí ọwọ́ Ẹlẹgbara. 
  Nigba ti o ṣe mo ri Ẹlẹgbara, o yọ lọkankann, ó bani lẹru gidigidi. O gbe apo nla kan kọ ejika o si ko kumọ pupọ lọwọ. Irun ori rẹ gun, o dudu, o kun fun ipanti, òṣù kan ti o wà laaarin ori naa gùn, ó si nnkan a ni idi bi o ti n rin lọ. Mo ri ogunlọgọ ado ati aakara igba ti ó tò mọra lati ibadi titi o fi de ẹsẹ koko, mo si ri eyin rẹ̀ ti o dabi eyin Kìnìún, bẹẹ ni iwin buruku yii wo ọtun ti o n wo òsì ti o n wa wa kiri, nitori o ti gboorun wa. 
  Nigba ti o ṣe ni mo ri Ayédèrú-ẹdá ti o sa jade ni abẹ itakun ti o sa pamọ si, nitori Ẹlẹgbara ju kumọ si ibẹ, Ayédèrú-ẹdá wa ṣebi o ri oun ni. Igba ti o sa jade yii ni Ẹlẹgbara paapaa to ri i, were o si ti di i mú, bi o si ti ń fẹ pa a Ayédèrú-ẹdá pàápàá to ri i, were o si ti di i mu, bí ó si ti n fẹ́ pa a Ayédèrú-ẹdá kigbe o ni jọ̀wọ́ ṣe mi jẹjẹ ki n ba fi ibi ti àwọn yooku wà hàn ọ,nitori a pọ̀ ju bayii lọ 

Igba ti o wi bayii, iwin naa kò pa a mọ, o ni ki o maa fi ibi ti
32

ÀLÀBÁPÀDÉ ẸLÉGBÁRA -

a sa pamọ si han oun, were Aiyederu-ẹda tọka si mi ni ibi ti mo
loṣoo si ti mo fi awọn ewe boju lori apata.

"Nigba ti iwin náà ri mi, o yara ju Aiye-deru-ẹda sinu apo o
n sare bọ lọdọ mi. Bi o ti n bọ ni mo n ronu ohun ti mo máa ṣe.
Awọn itakun ati igbo dudu kan bayii wà ni isalẹ apata ni apa
odikeji ibi ti oun n ba gun oke bọ, mo si ti rọra yọ sọkalẹ lẹyin
ti wọn ti ṣofofo mi fun un mo rá wọ abẹ itakun náà mo fi ara
pamọ bẹ́rẹ́bẹ́rẹ́. O n gun oke bọ lori apata, ibi ti o si ti n fi
iwọra sare bọ kò mọ igba ti mo fi rọra sọ kalẹ si odi keji. Ṣugbọn
igba ti o de ori apata ti ko tun ri mi mọ, o fura pe abẹ itakun
náà ni mo wà, o ju kumọ rẹ̀ sibẹ, eyi ti o kọ jù bà mi ni ipakọ
ṣugbọn n ko mira. O ju ekeji, eyi bà mi ni iwaju n kò sọrọ.
Ẹkẹta ti o jù bà mi ni gongo imu mi, mo rọra fi ọwọ ra imu
mo dakẹ jẹjẹ. Ẹlẹgbara náà ba dawọ duro o tun n wo gbogbo
agbegbe. Igba ti o pẹ ṣa, ọkan rẹ̀ sọ fun un pe ibẹ ni mo ni lati
wà, nitori ko ri mi ki n jade lagbegbe ìbẹ o ba mu àdá kan
jade, nigba ti o sọ àdó si abẹ ìtí, àdò gbina, ina n jo bọ lọdọ mi
mo ba fò jade ti Ẹlẹgbẹra naa gbá tẹ le mi, emi ti mo n sare iku
mo ń lọ ninu igbo gburururururu. Ibi ti o ti n le mi lọ apo ja
lati ejika rẹ̀ silẹ, Ayederu-ẹda sa jade. Igba ti iwin náà ri eyi,
o yipada o bẹrẹ si le Ayedẹru-ẹda lọ emi náà tun n sa ba ọna
temi lọ. Nigba ti o ṣe, o ranti apo rẹ̀ ti o bọ, o fi awa mejeeji
silẹ o wa àpò rẹ̀ lọ.

"Mo gun ori ìgi kan lọ lẹyin igba ti n ko gburoo rẹ̀ mọ. Ṣugbọn
ko pẹ pupọ náà ti mo n wo Ẹlẹgbara ti o n wo iyin wo ọhun ti
o n poṣe ti o n wa wa kiri, mo bẹrẹ si gbọ o n sọ bayii, "A, awọn
ọmọ eniyan ti wọn ṣe ikùn bẹ̀mbẹ̀ bẹ̀mbẹ̀ wọnyi ! A, wọn ṣe
bẹẹ ̀ wọn lọ.'

"Bẹ́ẹ̀ ni iwin náà bẹrẹ si wi ti o n wọ igbo kiri ti o n kigbe pe
ori ara rẹ̀, o n wo ihin, o n wo ọhun, o n wo oke, o n wo odò, o
n wa wa kiri, olukuluku pa lọlọ, ẹnikẹni kò gbọdọ gbin, ẹni
wukọ dáràn, ẹni yisẹ pada gbé, ẹnikẹni ko gbọdọ sọrọ pinkin,
tani baba ti o bi oluwarẹ̀! Awọn ẹranko pàápàá ko gbadun,
igbo dakẹ bi ẹni pe ọ̀fọ̀ ṣẹ eniyan o ṣẹ ẹranko, emi náà rọra jokoo,
mo ká gúlútú lori igi.

"Nigba ti o ṣe o n bọ lapa ọdọ mi, nigba ti o si de ibẹ, o wo
isalẹ, o wo abẹ ìtàkùn, o wo oke, ṣugbọn kò ri mi labẹ ewe o

33


ÀLÀBÁPÀDÉ ẸLÉGBÁRA

si kọja si apa ẹyin mi, o lọ. Emi iba mọ ki n yara sọ kalẹ kí n wa ibomiran sa si ! Nigba ti o lọ siwaju diẹ o tun pada sẹyin
nigba ti o si n bọ lẹẹkeji nì, ti o tun gbe oju soke, A ! O ri mi,
alakọri ri mi, ijangbọn tun bẹrẹ, o bẹrẹ si mi igi mọ mi ni idi
ki n ba ja tilẹ, mo tilẹ kọ ro pe kò ri mi ni ati pe o kàn n mi igi
lasan ni, igba ti mo si rọra dakẹ ti n ko sọrọ o dahun o ni, 'Wo
ilẹ ki o wo ọrun, mo ti ri ọ, ọwọ ba iwọ ni tirẹ na etc., etc.'

" Nigba ti o ti sọ bayii, mo mọ pe o ri mi, mo rọra dide laaarin
ẹka igi ti mo sa pamọ si mo n bọ ni ilẹ, igba ti o si kù diẹ ki
n de ilẹ mo fò tagbaratagbara mo balẹ siwaju ibi ti iwin náà wa,
were o ti fò tì mi, ṣugbọn ki o to kàn mi lara mo ti dide mo fi
ire si i, ẹyin ọrẹ mi, nnkan de, Ẹlẹgbara náà gbe ere dà silẹ o,
o n sare ounjẹ, emi n sare iku, ọran di gburururururu !. Mo gbọn
ire bi ẹni n gbọn owu, iwin náà sì n le mi lọ, a sare titi a fi de

" ibi iho titobi kan bayii, nigba ti mo si de ibẹ mo ké si i, àṣé iho
kiniun ni, igba ti kiniun si ri mi ti mo n sa bọ o ṣebi Ẹlẹgbara
ni mi, dipo ki o ba mi ja, o sa jade, igba ti o maa jade, o pade
Ẹlẹgbara, o ṣebi eniyan ni, o ba bẹrẹ ija pẹlu Ẹlẹgbara, wọn
bẹrẹ ija, ibi ti wọn ti n ja, mo sa jade. N ko sa jinna ju bẹẹ lọ
ti iwin náà fi fa kiniun ya ti o tun n le mi lọ. Emi náà si mura
mo fi ire si i. Nigba ti o ṣe o le mi de ibi odo nla jijin kan, ibẹ
l'o si ti ni ireti ati mu mi. Nigba ti mo de eti odo yii, dipo ki
n duro, ṣe ni mo bẹ si i, ti mo mookun lọ, igba ti mo si máa jáde aarin omi ni mo jade si mo ba fi iwẹ si i, mo wẹ̀ ja si odi keji
odò. Ṣugbọn iwin náà kò le wẹ̀, Nitori naa, nigba ti o ri i pe mo wẹ
de odi keji, ti emi wà ni apa ọhun ti oun wà ni apa ihin, o poṣe,
o ta ika si mi, o si ba tirẹ̀ lọ.

"Nigba ti mo de odi keji yii, o rẹ̀ mi pupọ, iba ẹmi diẹ lo kù
si mi ninu, mo sun silẹ gbalaha, mo n sinmi. Olodumare mọ bi
Ó n ti i ṣe itọju awọn ọmọ araye, akoko náà gan-an ni atẹgun didun
kan bẹrẹ si fẹ, eleyi tù mi lara,

"Ibi ti mo ti n sinmi yìí ni mo ti dede ri obinrin arẹwa kan ti o
yọ si mi. O lẹwa gan-an ni, o wọ aṣọ dáadáa , ara rẹ̀ tutu nini, o mọ
tonitoni, ara rẹ̀ n dan bi ara ọmọ kekere, eyin rẹ̀ funfun bi aṣọ
àlà, oju rẹ̀ gún bi oju oṣupa, ẹyinloju rẹ̀ mọlẹ kedere, ẹya ara
rẹ̀ wà ni iwọntunwọnsi, wọn ba ara ṣe dọgbadọgba, o ro aṣọ,

34

ÀLÀBÁPÀDÉ ẸLÉGBÁRA

o we gele, o mu iborun lọwọ, o fi yẹri si eti, o fi oruka si ọwọ
o si wọ salubata idẹ. Ẹniyan dudu ni, o fi dudu wuni, 
"Nigba ti obinrin náà ri mi, o wa si ọdọ mi, o rẹrin o si bẹrẹ si
wadii bi mo ti rin ti oun fi ri mi ni ibi ti mo wà, mo ṣe alaye fun
a dáadáa , ṣugbọn bi o ti n sọrọ ni o n rẹrin musẹ si mi, ọrọ rẹ̀
wọnni si ṣe mi loore lọpọlọpọ nitori aye ti su mi ni akoko ti a
n wi yii, ọkan mi si tilẹ ti n kabamọ pe kini ṣe ti n ko jẹ ki Ẹlẹgbara 
kuku pa mi jẹ. Nigba ti obinrin náà jokoo diẹ, o dide, o lọ bu omi
tutu fun mi mu, omi náà tutu ju omi eti odò ti mo wà ni ìgbà
mẹwaa, nigba ti o si woye pe aarẹ ti mu mi jù, o lọ mu oogun wa,
Oogun náà wà ninu igo kan bayii, igba ti o si bu diẹ ninu oogun o
si inu galafi kan fun mi ti mo mu un, ṣe ni ara mì le gau, ọkàn mi si sọjí

Igba yii ni mo to le sọrọ si obinrin náà daadaa , mo si beere bi
o ti ṣe de ibẹ. O sọ fun mi pe eniyan ni iya oun ṣugbọn ẹbọra l'o
bi oun fun, ati pe ẹbọra náà ni ọba agbegbe ibi ti a wà ati pe
aafin baba oun ko jinna si eti omi ti oun ti ri mi, o rọ̀ mi pe ki n wa
lọ mọ ile oun ki n ki baba oun ṣugbọn mo kọ mo wi fun un pe mo
sa n fẹ ki ọkan mi tubọ diẹ si i ni ki n wẹ̀ pada si odi kejì odo ki n wa awọn ti a jọ n bọ lọ. 
 Lẹyin eyi, obinrin náà , beere bi mo ti ni iyawo mo si wi fun
un pe n ko i ti i ni, ati pe nnkan bẹẹ ko tilẹ tì í si lọkan mi, Ohun
ti o leke ẹmi mi ko ju pe kì n ṣe aṣaaju awọn ènìyàn mi de Oke
Ironu ti ń bẹ ninu Igbo Elegbeje. Nigba ti mo sọ bẹ, o rẹrin,
ọkan mi si bẹrẹ si rò pe o n fẹ ki n fẹ oun ni. Ki i ṣe pe o fi ẹnu
rẹ̀ sọ, emi rò bẹẹ ni. Nitori mo ti mọ pe iba diẹ ninu obìnrin 
ni wọn le fi ẹnu ara wọn sọ fun ọkunrin ki o fẹ awọn, bi ifẹ
tilẹ n pa wọn bi ọti, ti o n tì wọn ka bi ẹni ti oriṣa gùn, ati la
nu sọrọ náà jade a máa jẹ iṣoro. 
Ṣùgbọ́n obinrin náà ṣe , aajo mi pupọ ọran rẹ̀ l'o si - n mọ
pe ifẹ a máa fa ifẹ yọ, nitori ṣaaju akoko náà , n ki i fẹran obinrin
rara o si dabi ẹni pe ìṣẹ̀dá mi ni ki n máa korira wọn ṣugbọn
nigba ti mo maa fi eleyi silẹ, omi fẹrẹ bọ loju mi bẹẹ ̀ni n ko si
tilẹ ni ọkan ati fẹ ẹ. 
;, Oun náà l'o ṣo ọna ti mo fi yọ lọwọ Ẹlẹgbara. Nibi ti a ti 
n sọrọ, o beere ohun ti mo ro pe oun le fi ran mi lọwọ mo n royin
iyọnu ti mo ti ba pade fun un. Lẹyin eyi, o pe aburo rẹ̀ ọkunrin.

35


ÀLÀBÁPÀDE ẸLÉGBÁRA

Nigba ti o de, o wi fun un pe ki o lọ gbe ọkọ̀ wa ki o tù mi kọja
si apa keji odo, were wọn ti mu ọkọ de, ati emi ati oun si
rekọja si odi keji lapa ibi ti mo ti wa.. Ki a to bọ si inu ọkọ o
ti beere nipa Filasaiyepọ nitori o wi pe ẹgbọn oun ni, baba rẹ̀ jẹ
aburo baba oun awọn mejeeji wa jẹ aburo Olokun ti i ṣe alakoso
omi. O ni, baba oun ti orukọ rẹ̀ n jẹ Ajédùbúlẹ̀ ni ẹni ti wọn bi
baba Filasaiyepọ lé, ni ile awọn. O ti mọ nipa fila ti Filasaiyepọ
n gbe kiri. O wi fun mi pe o yẹ ki a wa Filasaiyepọ ri, nitori
bi a ba le ri i, iwin ti i ṣe alakoso fila rẹ̀ yoo ko wa yọ. Nigba ti
a gunlẹ si odi keji tan, o wi pe ki aburo oun ti o jẹ iwin wa
Filasaiyepọ wa ni ibikibi ti o ba ti le ri i. Were ti o wi bayii,
ṣe ni aburo rẹ̀ rá mọ wa loju, nigba ti o si fi máa to iṣẹju mẹta,
ṣe nì mo ri i ti o n fo bọ̀ lofuurufu ti o gbe Filasaiyepọ le ejika,
ti o gbe e kalẹ lọdọ wa.

.. Igba ti iwin yii ri Filasaiyepọ wọn yọ̀ mọ ara wọn, wọn
si ki ara wọn dáadáa , Lẹyin náà o ni ki Filasaiyepọ Pe iwin inu
fila rẹ̀ fun oun, onitọhun si ṣe bẹẹ . Nigba ti iwin náà de, kò ga
pupọ ṣugbọn o sanra o si ni ike nla kan lẹyin. Oun ati obinrin
yìí sọrọ si ara wọn ni èdè ti n ko gbọ ri, lẹyin náà ni iwin ti i ṣe
alakoso fila yii bẹrẹ, ti o ni ki n jokoo le oun lẹyin, nigba ti mo si
ṣe bẹ́ẹ̀ ̀, were ni mo ba ara mi ni ofuurufu ti o n fo lọ pẹlu mi.
Aya mi kọ ja ṣugbọn o sọ fun mi ki n dì mọ on lẹyin dáadáa 
Ki n má baa ja lulẹ mo rọra dọbalẹ le e lẹyin mo di ike ẹhin rẹ̀
mu dáadáa . Iwin náà ni irun lara bi ti ẹranko gan-an ni, irun wọnyi
ni mo si dì mọ pẹlu ike ẹyin rẹ̀ ti ko jẹ ki n ja ṣubu. Nigba ti o
pẹ diẹ o gbe mi sọkalẹ si oju ọna Igbo Elegbeje, o si wi fun
mi pe a ti kuro ni agbegbe ibi ti Ẹlẹgbara máa n de, ṣugbọn o
wi fun mi ki n má kuro nibi ti oun gbe mi si nitori oun n lọ máa 
gbe awọn yooku lọkọọkan wa.

-" Loootọ náà , iwin inu fila yii bẹrẹ si wa awọn ẹnikeji mi yooku
kiri, o ṣi n gbe wọn wa si ọdọ mi lọkọọkan, bẹ́ẹ̀ ̀ l'o ṣe titi o fi gbe
gbogbọ wa tan. Ṣugbọn nigba ti a wo aarin wa, a ko ri ọkunrin
kan bayii ti o n jẹ Ìgbín-ènìyàn , o jẹ ẹni ti ki i fi ikanju ṣe nnkan kan
rara, bi o ba n rin pàápàá náà bayii, tẹ̀nkìtẹ̀nkì l'o má n rin kiri,
igba ti iwin náà gbe Ojuaiyedun de, nitori oun l'o gbe kẹyin
patapata, o wi fun mi pe ko si ẹnikan lọhun mọ. A ba wi fun
Olojumajele ki o ba ni fi eyin erin rẹ̀ wo inu igbo náà bọya o

36

ÀLÀBÁPÀDÉ ẸLÉGBÁRA

lè jẹ ri i. Igba ti o ṣe bẹ́ẹ̀ ̀, kò ri i, ṣugbọn o wi fun ni pe oun ri
Ẹlẹgbara pàápàá , o n jẹ oku eniyan kan lọwọ ati pe oku eniyan náà jọ
oku Igbin-ènìyàn , nigba ti awa náà wo o, oun ni. Ẹlẹgbara ti fa
ọkunrin náà ya pẹrẹpẹrẹ, bayii ni a si n wo o ti o n fọ egungun
agbari Igbin-ènìyàn bi ẹni n fọn fere.

"Ninu gbogbo wa, ko si ẹni ti kò fi ara pa afi Ibẹmbẹ-olokun-
run. O jẹ ẹni ti o sanra pupọ o si ya mi lẹnu bi oun ti ṣe lọ ni
ori 're bẹẹ ̀, igba ti Ẹlẹgbara ti tú wa ka ti oun si ti rọra fi ara
pamọ sinu igbo ṣuuru kan, Ẹlẹgbara ko ri i titi gbogbo wa fi
n sa gun oke sa gun gegele. 

'A duro, a sinmi diẹ, olukuluku rohin ohun ti oun ba pade ni
ibi ti oun ti n sa kiri, a dupẹ lọwọ iwin inu Filasaiyepọ ki o to
tun di pe o pada wọ inu fila ọrẹ wa lọ. Lẹyin eyi, a kọju si
ọna wa. A rin titi ilẹ ọjọ keji fi ṣu lairi iyọnu kan afi ti Ibẹmbẹ-
olokunrun ti o n kigbe ebi. Igba ti ilẹ ọjọ kẹta mọ hai ni a ja
si agbo awọn ẹran kan bayii ti wọn ko si sa fun ni titi a fi
kàn wọn lara. Wọn tobi pupọ, ọkọọkan wọn tobi to maluu
dáadáa , a pa ninu wọn, gbogbo wa jẹ, Ibẹmbẹ-olokunrun si pa
pupọ jẹ ninu wọn.

37


ILU AWỌN ÈDÌDÀRÉ NI IBI TI OMUGỌDIMEJI TI
N ṢE ỌBA WỌN

, "Nigba ti a kuro ni ibi ti awọn ẹranko wọnyi wà ti a tubọ
rin diẹ siwaju a ri ọna kekere kan bayii ti o yà ba apa osi lọ.
Wọn kọ àkọlé kan si ìyànà náà , nnkan ti wọn si kọ ni eyi:
Ilu awọn Èdìdàrẹ́ nibi ti Omugọdimeji ti n ṣe ọba wọn.'

.'Akọle yii yà wa lẹnu a si yà si ọna náà ki a ba lọ wo bi ibẹ
ti ri, Nigba ti a rin si iwaju diẹ, a bẹrẹ si wo ilu náà , ni ọkankan
ṣugbọn ọna ti a n tọ lọ tubọ n di kekere si i afi bi ẹni pe eniyan 
ko n gbe ilu náà ni, nigba ti o sa pẹ ṣa, a yọ si ilu yii.

.''Emi ni mo wi fun yin, ẹyin ọrẹ mi, lọjọ ti mo ti de inu
aye n ko rì ilu ti o jẹ eleeri bi ilu yii ri. Igba ti a de aarin ọja,
gbogbo ibẹ n rùn ni, ko dabi ẹni pe ẹnikẹni gba aarin ọja náà ri.
Gẹgẹ bi àṣà wọn, arugbo l'o n ta ọja, oun l'o gbọdọ kiri, gbogbo
awọn ti a si ba ninu ọja náà ko ju aadọta lọ, gbogbo wọn ni
wọn ti fi gbogbo ori hu ewu patapata, wọn ìbá si tilẹ pọ̀ ju
bẹẹ ̀ lọ bi ko ṣe pe wọn kò n pẹ ku ni ilu náà . Ori ipanti ni wọn
gbe gbogbo ọja títà le. Ihooho ni pupọ ninu awọn ti a ri wà,
ọdun mẹta mẹta ni wọn to n wẹ̀, nitori eyi, Eeri ara wọn pọ
tobẹ ti o jẹ pe bi wọn ba n kọja, eeri n gbọn silẹ ni, . Mo ro pe
eleyii náà l'o mu ki kúrúnà kuku pọ tobẹ ni ilu náà , ṣugbọn eyi ti
o buru ju kuruna ni egbo ẹsẹ olukuluku ti o duro gẹgẹ bi àṣà
'fun awọn gbajumọ. Ewe kekere ko to lati fi bò wọn, omi egbo

awọn ara ilu náà a si máa kán silẹ bi wọn ba ti n rin lọ.
naa ori ati ina aṣọ pẹlu ogunlọgọ ìdun ti ṣe ònà si ara wọn.
Awọn kokoro wọnni ri i pẹ ibẹ dara gẹgẹ bi ile fun awọn. Kò
si ibi ti jìgá kò le wọ lara awọn Edidarẹ, jiga kọ pẹtẹsi si wọn
ni atẹlẹsẹ, o kọ ile ilẹ si wọn ni ibadi, ṣugbọn ori ni afin awọn
ina wa, Eekan ọwọ wọn mu bi àdá, igba ti wọn ba si n họ ara,
a máa dun kùràkùrà bi igba ti agbẹ ba n fi ọkọ ro oko. Omi ti
wọn ń mu ni ilu yii buru gidigidi, nitori eti odò ti wọn ti
ń pọn ọn ni wọn ń ṣe igbọnsẹ si bẹẹ ni odò náà ko ju kekere lọ.

38

ILU AWỌN ÈDÌDÀRẸ́ NI IBI TI OMUGỌDIMEJI TI N ṢE ỌBA WỌN

'"'Nigba ti a ti de aarin ọja wọn ti a wo iwa wọn ti o buru bi
mo ti royin yii ni a ti pinnu pe o yẹ ki a pa agọ si eti ibẹ ki a wò 
wọn fun ọjọ meloo kan. Agọ ti a pa to iṣẹju mẹẹdogun si ilu yìí ,
nitori eti ibẹ kò wù wa lati pa agọ si.

"Eyi ti o buru pupọ ni ilu yii ni iwa wọn si ara wọn. Gẹgẹ
bi àṣà awọn Èdìdàré, ọmọde l'o ni aye, awọn agbalagba ko
ja mọ nǹkan kan. Bi ilẹ ba mọ, baba a dọbalẹ fun awọn ọmọ rẹ̀
kaakiri ile, iya a tun kunlẹ ̀ fun wọn. Bi ọmọde ba máa ranṣẹ,
a ran agbalagba ni iṣẹ, bi ọmọde ati agba ba jẹun tan, àgbà
ni n fọ awo. Awọn obinrin ni n ṣiṣẹ lile afi ẹkọọkan ni awọn
ọkunrin n ran wọn lọwọ ṣugbọn igba ti awọn obinrin ba da oko.
tan wọn a wa iṣu le ọkọ wọn lori, a ru u bọ̀ lati oko. Bi
ọmọde ba ti gbe nnkan ti o wuwo diẹ lọwọ, awọn agba ni lati
sare gba a lọwọ rẹ̀. Bi ọmọde ati agba ba lọ si oko ibá ṣe
ọkunrin ibá ṣe obinrin, àgbà ni o ni lati ru ẹrù bò. Igba ti wọn
ba si wà nì oko, àgbà nì o ni lati da ina ki o se ounjẹ.

"Wọn ki i sinku ni ilu náà . Bi ẹnikan ba ku, ounjẹ de, nitori
jijẹ ni wọn n jẹ oku ara wọn ṣugbọn wọn kò jẹ dede pa ara
wọn jẹ. Bi ọpọlọpọ ba ku pọ lẹẹkan ṣoṣo wọn a rọra gbe oku
wọn si àgbàlá wọn a máa jẹ ẹ diẹdiẹ. Bi o si tilẹ jẹ pe wọn
maa n sun ẹran eniyan ki wọn to jẹ ẹ, sibẹ, wọn kò mọ ọna ati
yan oku ti o ba ku ti kò ni fi bajẹ, igba ti wọn ba si gbe e si
ẹyinkunle to bi ọjọ mẹta, eyiini a bẹrẹ si rùn ṣugbọn akoko naa
nì wọn máa n sare pe ọrẹ wọn ki o wa jẹ ase ni ile wọn, wọn
a ni awọn n ṣe sara ki ẹmi awọn ba gbo.

"Bi wọn ti n kọ ile wọn ko dara rara, nitori ki i si ẹyọ ferese
aye de ibẹ ju bẹẹ lọ. Koriko ni wọn fi n bo ile wọn igba ti ojo
ba si rò, ìgbà pupọ ni ile n jò ti gbogbo ilẹ a tutu nini, eweko
ni wọn n tẹ silẹ sun, wọn a fi okuta ṣe irọri, wọn ko ni
ẹní kan ṣoṣo.

"Bi mo ti wi lẹẹkan, aṣọ ko wọpọ ni ilu náà , ninu agbo ile ibẹ,
pupọ l'o jẹ pe aṣọ kan ṣoṣo ni o wà fun gbogbo wọn, wọn a
si ṣe eto bi awọn o ti ṣe lo o. Ẹnikọọkan ni i saba máa lo o lojoojumọ,
eyiini ni pe bi awọn ọmọ ile náà ba jẹ ọgbọn, osooṣu ni aṣọ náà o
to máa kan ẹnikọọkan, nitori naa ni akoko otutu, ewe ni wọn n lo
jù bi aṣọ.

39


ILU AWỌN ÈDÌDÀRẸ́ NI IBI TI OMUGỌDIMEJI TI N ṢE ỌBA WỌN

"'Gẹgẹ bi ẹyin náà , ti le mọ, ilu ti o kun fun eeri bi iru eyi ti
mo sọ yii ko le ṣaini awọn alaisan ninu. Ko si ibi náà ti o wà
ni ode aye yii ti aisan pọ si ti o tayọ ti ilu Edidarẹ nibi ti
Omugọdimeji ti n ṣe ọba wọn. Ki a tilẹ mu ti eeri kuro, kini ki
a ti pe ti ile wọn ti ko ni ferese tabi ilẹ ile ti o tutu nini, kil'o
le mu aisan wa ti o kọja iru eyi!

"Bi itan ibẹ ti lọ, ilu náà ni o tobi ju ni ode aye ni aye atijọ,
odidi ọjọ mẹta ni wọn fi n rin lati apa kan de apa keji ṣugbọn nnkan ti o sọ wọn di bi wọn ti wà yii ni irẹpọ ti ko si laaarin wọn.
Wọn jẹ ẹda ti o mọ ti ara rẹ̀ nikan tobẹ gẹ ti ko si iru wọn
ṣaaju wọn ti ko si le si iru wọn lẹyin wọn. Wọn kun fun owu
jijẹ tobẹ ti o jẹ pe baba ko jẹ fi nǹkan kan han ọmọ rẹ̀ ọkunrin,
iya kò ni jẹ ki ọmọbinrin rẹ̀ tilẹ wo bi oun ti n se ọbẹ̀. Nipa ṣiṣe
bẹẹ ̀, ohun ti ẹnikan ba mọ ẹni keji ko ni í mọ ọn, bẹẹ bẹẹ ̀ ọgbọn
wọn n parẹ.

"O pẹ diẹ ti a ti de ilu náà ki a to mọ ọba wọn. Ohun ti ko
tilẹ kọ jẹ ki a lọ si ile ọba wọn kò ju eyi pe niwọn igba ti ilu náà 
ti buru to bi a ti ba a yii a ko ni ero giga kan nipa ọba ibẹ rara,
nitori ko sì ọba pataki kan ti o le fi oju ara rẹ̀ silẹ titi ilu fi
máa buru to bi a ti ba a nì.

"Ohun ti o mu ki a tilẹ pinnu ati lọ mọ ile ọba naa ko ju ti
Ilẹ —'gbona ti o bẹrẹ si ja ti o si jẹ pe o n pa pupọ ninu wọn.

"Nitori eyi, a ranṣẹ lọ sọ fun ọba pe a n bọ wa ri i nipa ọrọ
kan ati pe ki o sọ igba ti oun le ri aye ri wa. Nigba ti oniṣẹ pada
de, o wi fun wa pe ọba ni ki a wa si aafin ni owurọ ọjọ keji ni
agogo mẹjọ-abọ.

"Nigba ti ilẹ ọjọ keji mọ ti a jẹun a lọ si ile ọba. A de ọhun
ni agogo mẹjọ kọja iṣẹju mẹ́ẹ̀dọ́gbọ̀n, igba ti o si to agogo mẹjọ-
abọ gan-an , a ri ẹnikan ti o n bọ lati aafin a si wi fun un pe ọba wi
Fun wa ki a wa ri oun, ẹni náà ba pada wọ aafin lọ lati lọ sọ fun
ọba, ṣugbọn nigba ti o máa pada de, o wi fun wa pe, ọba Omugọ-
dimeji ti lọ si oko.

'"A duro diẹ bọya ko ni pẹ ti oko de, ṣugbọn nigba ti o ṣe
a pada lọ si agọ wa.

"Ni alẹ ọjọ náà , ni nnkan bi agogo meje, a tun ránṣẹ́ lọ sí aafin lati ba wo bi ọba ba ti de, nigba ti oniṣẹ wa pada o wi fun
wa wi pe ọba ko i ti i de.

40

ILU AWỌN ÈDÌDÀRẸ́ NI IBI TI OMUGỌDIMEJI TI N ṢE ỌBA WỌN

"'Bi ilẹ ti n mọ ni ọjọ keji, ti a ri i pe o to akoko ki ọba ti
maa ri awọn eniyan rẹ̀, a tun ranṣẹ lọ si aafin. Igba ti oniṣẹ pada
o ni ọba wi pe o rẹ oun lọjọ náà pupọ nitori ẹrù ti oun rù bọ lati
oko lọjọ ti a kọ wa a lọ pọ ju eyi ti oun tì n rù bẹẹ ̀ ri lọ, ati pe
ki oun to tun le ri wa di ọjọ keji eyiini ni nnkan agogo mẹ́sàn-án ,
eyiini ni ọjọ kẹta ti a ti n wa a lọ si aafin.

"Ni agogo mẹ́sàn-án geere ni a de aafin ni ọjọ ti o tun da yii, a
tilẹ kọ ṣebi a pẹ ni, ṣugbọn nigba ti a de ọhun ni a mọ pe a de
si akoko gan-an . Bi a ti de ọhun ni a tun ran oniṣẹ kan wọ aafin
lọ. O pẹ diẹ ki oniṣẹ náà to pada, ihin ti o si wa mu ba wa ni
pe ọba ko si ni ile, ati pe o lọ si oko, nitori iṣu ti o mu ti oko
bọ ni ọjọ ti a kọ fi wa ko to fun ounjẹ awọn ti n gbe aafin. A tun
duro diẹ bọya a le ri i, ṣugbọn, irọ ni. Lẹyin eyi a pada lọ si
ibudo wa, a si ranṣẹ si ilẹ de e wi pe á ti wa si aafin.

''Nigba ti o di alẹ ọjọ yii mo tun ran ẹnikan lọ si aafin lọ wo
ọba bọya o ti de. Igba ti oniṣẹ si máa pada, o wi fun ni pe ọba
ti de ati pe o n fẹ ri wa ni ọjọ keji ni agogo mẹsan-abọ. A de
ọhun bi o ti wi lọjọ keji loootọ, ṣugbọn ọba ti lọ si oko.

"Bayii ni Omugọdimeji bẹrẹ si ṣe titi o fi di alẹ ọjọ kẹfa ti o
ranṣẹ pe ki a ri oun ni nnkan bi agogo mejila ọsan ọjọ keje.
Nigba ti o di ọjọ keje yii, a de ọhun ni agogo mẹwaa dipo agogo
mejila ti o da, ọjọ náà l'a si kọ ri i.

"Mo fẹ ki ẹ mọ pe lati ọjọ ti a ti n ranṣẹ yii, oniṣẹ wa paapaa
ki i fi oju ri ọba náà , ṣe ni wọn máa n jiṣẹ fun un ti ẹni ti a ba ran
náà maa ranṣẹ wọ aafin lọ bi a si ṣe ri ọba yoo yà yin lẹnu.

" Aafin ọba Omugọdimeji ko dara to abà oko rara, ogiri ti
wọn sì mọ yi i ka, ẹsẹ meji ni giga rẹ̀.

"Lowurọ ọjọ keje ti mo n sọrọ rẹ̀ yii, nigba ti a de aafin, a ri
ẹnikan ti o jokoo le ori ogiri ti o yi aafin po. O san ìbàntẹ̀ mọ
idi o si pọn ibantẹ náà ni ìkúloobo. O tun de fila gbẹ̀rọ kan bayii,
kò wọ ṣokoto, ko wọ ẹwu bẹẹ ̀ni ko si wọ bata rara. Ọkunrin yii
ni a ba ni ori ogiri. Inu wa dun ti a ri i nitori a n fẹ ki a tete
ri ẹni ti yoo ba wa wọle lọ sọ fun ọba pe a ti de. Gbogbo igba ti
a ti máa n wa sẹyin wọnni ni iya ma n jẹ wa ki a to le ri ẹni
ran wọle, nitori eyi inu wa dun ti a tete ri ẹnikan ni ọjọ ti a
n wi yii.

"fore ti a ti ri ọkunrin yii l'a ti sọ fun un pe a fẹ ki o ba ni

41


ILU AWỌN ÈDÌDÀRÉ NI IBI TI OMUGỌDIMEJI TI N ṢE ỌBA WỌN

wọle lọ sọ fun ọba pe a ti de. Nigba ti a wi bayii, ọkunrin náà 
beere nnkan ti a fẹ ri ọba fun, a si wi fun un pe a ko i ti i ṣetan lati
sọ eleyiini fun ẹnikẹni ati wi pe o di igba ti a ba ri ọba ki a to
sọ ọ fun un. Igba ti o si n tẹnu mọ ọn pe ki a sọ fun oun, inu bi wa,
a ṣebi o n fẹ gba abẹtẹlẹ lọwọ wa ki o to wọle lọ sọ nì.

""Ibi ti a ti jọ n sọrọ si ara wa yii ni ọkunrin kan ti de, nigba ti
o si de iwaju ẹni ti a n ba sọrọ yii, o dọbalẹ o si ki i ' Kabiyesi,
alaṣẹ, ekeji òrìṣà ' Iru kiki yii jọ wa loju a si bẹrẹ si ro ninu
ara wa pe bọya bẹẹ ni wọn ṣe máa n ki iranṣẹ ọba ni ilu náà .
Ṣugbọn ibi ti a ti n ronu bẹẹ ̀ ni ọkunrin ti a n ba sọrọ wi fun eyi ti
o ṣẹṣẹ de pe awa ti a n lọ si idalẹ ni o ri niwaju oun ati pe a ko
tilẹ mọ oun paapaa . Akoko naa ni ẹni ti o ṣẹ̀ṣẹ̀ de yii sọ fun wa pe
ọba ni a n ba sọrọ ati pe oun ni ẹni ti n jẹ Omugọdimeji ti i ṣe
ọba ilu awọn Èdìdàrẹ. Bi ọkunrin náà ti sọ bayii tan ni a tọrọ
aforiji lọwọ ọba pe a kò mò pe oun ni. Lẹyin eyi ni Omugọdimeji
bẹrẹ si ọrọ i sọ ti o ni,

"'Ẹyin alaimoye, ẹyin alaigbọn, jijokoo ti mo jokoo, n kò
jokoo ni ijokoo ọba ni, tabi aṣọ ti mo wò ni ko to ti ọba? Bi ẹ
ko mọ nnkan ẹ ko mọ iyi ibantẹ mi? Bi oju yin tilẹ fọ ẹ o sọ
pe ẹ ko ri ade mi ni? Bi ẹ ko tilẹ mọ gbogbo rẹ̀, ẹ ko ri aafin
mi ti o lokiki jake-jado aye? Ọba wo l'o to mi? Eniyan wo lo 
gbọn bi emi? Tani ọba náà ni ode aye yii ti o le fi ọwọ sọ aya
pe ilu oun dara bi ilu mi? Eyin ti ẹ l'oju ti ẹ ko le fi riran— ti ẹ ko ba ṣọra yin n o ba yin ja ki ẹ to kuro ni ilu mi."

"Bayii ni ọba náà sọ, ẹru si ba gbogbo wa pe bi ilu rẹ̀ ti bajẹ
to nì, o dara l'oju ọba! Ọjọ náà ni mo si to wa mọ pe ọmugọ
ti o ta gbogbo omugọ yọ ni ki ẹni ti o gọ rò pe oun gbọn, nitori
igba ti eniyan kò ba gbọn ṣugbọn ti ko mọ pe oun ko gbọn, ati
gba ọgbọn ẹlomiran ko ni ṣaijẹ iṣoro.

"Nigba ti ọba pari ọrọ rẹ̀ ti mo n fẹ sọrọ ni Aiyederu-ẹda dide
o ni oun n fẹ sọrọ fun un, nigba ti o si máa sọrọ o ni: 'Kabiyesi
inu mi dun lati mọ yin loni. Ẹ ma ṣe binu pe a ko mọ yin
nigba ti a de, ki i ṣe gbogbo wa ni ko mọ yin, nitori emi ti mo
duro yii, riri ti mo ti ri yin ni mo ti mọ pe ọba pataki ni ẹ jẹ.
Ilu yin le ṣaidara loju ẹlomiran, ṣugbọn emi ni temi, mo gbadun
ilu yin n ko si si ninu awọn ẹlomiran ti n sọrọ yin lẹyin pe ilu
yii ko dara. Ọrẹ yin ni mo fẹ ṣe. Mo ki yin mo tun yin ki, ẹ

42:

ILU AWỌN ÈDÌDÀRÉ NI IBI TI OMUGỌDIMEJI TI N ṢE ỌBA WỌN

ku inawo aafin yii, ẹ ku itọju ilu yii, ilu yii jọ mi loju, ẹ ma ṣe
binu si mi ati awọn ọrẹ mi o, Kabiyesi.'

." Bayii ni ọkan ninu wa sọrọ, Aiyederu-ẹda ti o ṣe mi ni alejo

ni ilu rẹ̀ ni ijọsi ti mo si fi ṣe igba keji mi ni irinajo si Igbo
Elegbeje yii.
Ki Aiyederu-ẹda to pari ọrọ rẹ̀ tan ni pupọ ninu wa ti a ti
jokoo le ori ogiri kekere ti o yii ile Omugọdimeji po ti n fẹ sọrọ.
Igba ti o si pari ọrọ rẹ̀ tan, Filasaiyepọ dide, Olojumajele dide,
Kumọdiran dide, gbogbo wọn dide pọ lẹẹkan ṣoṣo, Emi paapaa fẹ sọrọ ṣugbọn nigba ti mo ti ri awọn ẹnikeji mi gbogbo ti
wọn dide, emi jokoo mo si wi fun Filasaiyepọ ati Olojumajele
ki wọn jokoo ki wọn jẹ ki Kumọdiran sọrọ, nitori oun l'o kọ
ṣaaju gbogbo wa dide.

- Nigba ti Kumọdiran bẹrẹ si sọrọ, aya mi ja, o sọrọ
yánnayànna o ni :

""Omugọdimeji, inu mi ko dun lati mọ ọn rara.. Didun
bawo? Iwọ, Omugọdimeji, ẹni ti o pe ọ ni Omugọdimeji ko pe
ọ bi o ti yẹ ki o pe ọ. Nitori kini n kọ, nitori Ọmugọ rẹ rekọja
meji, omugọ rẹ ju meji lọ, Bi omugọ rẹ kò ba rekọja meji,
ilu rẹ a bajẹ to bayii loju ara rẹ, iwọ a tun máa ri ẹnu sọrọ !
Iwọ alakọri yii, ti o ṣe ikùn bi apo ekurọ. Ibantẹ wo l'o fi n ṣe
faari?—Ibantẹ ni ọba n san? Fila rẹ gbọọrọ, bi oju rẹ kò ba fọ,
fila rẹ ti iwọ n pe ni ade yii dara ju fila ori awa lọ? Oni yii l'o
di odidi ọjọ meje ti a ti n ranṣẹ si ọ pe ki o jẹ ki a wa ri ọ, gbogbo
adehun ti o n ba wa ṣe ni o n yẹ̀, sibẹ o ko ronu ara rẹ wò. Emi
ni mo wi fun ọ, Omugọdimeji, bi eti rẹ kò ba di, gbọ nnkan ti
a maa ba ọ sọ lonii: ilu rẹ yii bajẹ tobẹ ti n ko ri iru rẹ̀ ri.. Aye
ti kuro ni ibi ti ẹyin wà yii, o ni láti 'lọ mura ki o tun ero ara
rẹ pa. Ọrọ pataki ni a wa lati ba ọ sọ loni, bi o fẹ bi o kọ̀ o
ni lati gbọ ọrọ náà bi o ko ba si fẹ gbọ ni oju bọ̀rọ̀, a o wi fun
ọ ni oju lile. Ọrọ temi ko ju bayii lọ.'

"Bayii ni Kumọdiran pari ọrọ rẹ̀, nigba ti o si sọ ọ tan mo
ṣakiyesi pe inu awọn eniyan wa dun ṣugbọn ẹru ti n bà mi bi o
ti n sọrọ náà bọ ki ija má ba bẹ silẹ nigba ti o ba pari ọrọ rẹ̀,
nitori ọrọ ti o sọ le, ṣugbọn iyalẹnu l'o jẹ fun mi pe nigba ti
Kumọdiran pari ọrọ rẹ̀, ẹrin ni ọba Omugọdimeji bu si, o rẹrin
titi o fi yi lulẹ lori ogiri kekere ti o jokoo le nigba ti o si dakẹ

43


ILU AWỌN ÈDÌDÀRẸ́ NI IBI TI OMUGỌDIMEJI TI N ṢE ỌBA WỌN

ẹrin náà ṣe l'o kọju si ọkunrin ti o de ba wa nibẹ ti o wi fun un
pe ki o mu wa lọ si aafin ki a lọ jokoo de oun, oun n bọ.

"Bi wọn ti ṣe eto ile Omugọdimeji yatọ pupọ si ti ile awọn
ọba ti mo mọ ṣe, ni aafin ilẹ Yoruba, inu aafin patapata lọhun
ni ile awọn ayaba n wà, kò ri bẹẹ fun Omugọdimeji, ile awọn
obinrin rẹ̀ l'o kangun si ibi ti eniyan n gbà wọle, nigba ti wọn si
mu wa wọ ile, ile awọn obinrin ni wọn mu wa lọ. Gbogbo
awọn obinrin náà wà ni ihooho, wọn n wọle, wọn n jade.

" Mo ri ọgbọn diẹ kọ ni ibi ti a jokoo si yii nitori ko pẹ ti a de
ti awọn mẹta kan fi de wa bani, mo si feti si ohun ti wọn n sọ
nipa ọba wọn. Omugọdimeji ko náà ni ẹlomiran afi awọn ijoye
rẹ̀ nikan laaarin ilu, titi kan awọn olowo ati awọn ẹlomiran
gbogbo ti ẹnu wọn to ilẹ laaarin ilu, kò fi tiwọn ṣe nigba ti wọn
ko ti si ni igbimọ ki wọn maa ti i lẹyin ninu ẹjọ ti o ba n da.
Nitori eyi, aṣiri ọkunrin náà ko le bo, awọn ẹlomiran n bẹ laaarin
ilu ti wọn ju ijoye lọ, yala ni ipa ọgbọn, yala ni ipa ìmọ̀ ,
yala ni ipa owo, yala ni ipa aaṣiki. Bẹ́ẹ̀ ni o yẹ ki ẹni ti o ba jẹ
olori ilu máa fa gbogbo aye mọra. :

"Nigba ti o pẹ diẹ ti a ti de aafin ni ọba ranṣẹ si iyawo rẹ̀
àgbà ki o fi ile oun han wa. Obinrin náà sanra bayii, o wà ni
ihooho gidigbi. O mu wa yi ile náà po, ṣugbọn eyi ti o yà mi
lẹnu ju nibi ti o ti n mu wa ka ni pe igba ti a ba wọ iyara kan,
ko si nnkan ti o kù ninu ibẹ ti kò ni fi han nì. Bi o ba ri owo
ninu apoti a ka gbogbo rẹ̀ fun ni, bi o ba ri Ogun ti wọn fi
n ṣọra ninu ile a fi han ni, igba ti o mu wa de ibi ti wọn ti n ṣe
igbọnsẹ o tun n fẹ lọ fi igbọnsẹ gan-an han ni, a ba kọ fun un. O sọ
aṣiri ọba han wa, owo ti ọba ya lọwọ ẹlomiran ati lọwọ ẹni ti
o ti ya a, o darukọ awọn ti ọba gbà gẹgẹ bi ọta afi awọn ti o
gbà gẹgẹ bi ọrẹ o si sọ gbogbo ero ọba nipa awọn ijoye rẹ̀ laiku

ẹyọ kan ninu wọn. O fi ile ounjẹ han wa, o ṣi ikoko ọbẹ̀, o ka
iye ekìrí ẹran ti o kù ninu gbogbo iṣaasun ọbẹ̀ fun ni. O darukọ
gbogbo iyawo ọba han wa, o sọ bi ile iya ati baba olukuluku
ti ri ati bi ọba ti fẹran olukuluku to, nigba ti o si n tu aṣiri ọkọ
rẹ̀ bawọnyi mo wi fun un ki o ye sọ gbogbo nnkan wọnni fun wa.
ṣugbọn o wi fun mi pe bẹẹ ni baale oun ni ki oun máa ṣe.

" Nigba ti a yi ile náà po tan ti a pada de ibi ti a ti kọ jokoo,
a ri i pe ọba ko i ti i wọle. Igba ti o si pẹ ti a ti jokoo ni obinrin

44

ILU AWỌN ÈDÌDÀRÉ NI IBI TI OMUGỌDIMEJI TI N ṢE ỌBA WỌN

kan pe ọkan ninu awọn iranṣẹ ile náà pe ki oba wa wi pe
iṣu ti o n se ti jinna ki ọba wa gun iyan ni ẹyinkule. 

Nigba ti o tun ṣe ni a ko gbọ ọwọ odo mọ, ko si ju iṣẹju
kan ti ọwọ odo yii dakẹ ti ariwo ta ni ẹ̀yìnkùnlé pe ọba n ja ti
a bẹrẹ si gbọ gìrìgìrì ẹsẹ. Were a sare lọ si ibẹ, nigba ti a si máa 
de ọhun iyawo ọba ti gbe ọba lulẹ, ori rẹ̀ ni a si ba a ti o n gba
ọba leti leralera, a ba mu wọn ti a gba ọba lọwọ rẹ̀.

Igba ti ọba tun dide tan, o ni afi bi oun tun jà si i ati pe bi
ko ba ṣe pe a tete mu awọn ni, oun iba yi obinrin náà kuro lori
oun, eleyii náà ni a si n sọ ti o já ọwọ rẹ̀ gbà lọwọ wa ti o tun pa
guuru si obinrin náà , ki a to tun ṣẹ oju pẹ, ipakọ ọba ni a tun
n wò ni ilẹ, awọn ara ile ọba tun mu wọn. Igba ti o si jẹ pe
ọba ko dakẹ, ija tun bẹrẹ lẹẹkẹta, obinrin yii tun yi ọba mọlẹ.
Ki n má sa ba ọrọ yii lọ bi ilẹ bi ẹni, ẹẹmeje ni obinrin yii gbé
Omugọdimeji lulẹ loju wa, igba ti wọn si jàjà gba ọba silẹ
lẹẹkeje yii ṣe l'o gbe ire dà silẹ ti obinrin yii náà gbá tẹ le e, o le e
pẹ titi ki o to pada lẹyin rẹ̀. '

Nigba ti obinrin yii pada tan, gbogbo wa tọ ọba lọ si ibi ti
o duro si, a si bẹrẹ si ba a gbọn ipanti ori rẹ̀, awọn ipanti ti o
di mọ ọn lori gbogbo ni ibi ti obinrin náà ti n gbe e yilẹ. Ọba
paapaa fi ọwọ gbọn erupẹ ti o lẹ̀ mọ ọn ni idi ti o mu ki idi rẹ̀ dì
pupa. Ibi ti a ti n ṣe eyi ti a n ki ọba ni ọkan ninu awọn ijoye
tẹ, ti dahun ti o ni, 'Kabiyesi, kò nà yin to ti ijọsi lonii'. Ọba
náà si fesi o ni, 'Bẹ́ẹ̀ ni, mo ṣẹ̀ṣẹ̀ n mọ ọwọ obinrin náà ni, nitori
mo gbe e lẹẹkan bi ẹni ki n là á mọlẹ afi ipanti ti o ko mi l'ẹsẹ
l'o jẹ ki o bọ lọwọ mi'. Ẹnikan tun beere o ni, 'Ṣe kò ta yin
ni ipa lonii?' Oun náà si tun dahun o ni, 'O ta mi ni ipa diẹ
ṣugbọn ẹsẹ rẹ̀ kò ba mi ni ibi buruku'. Ọkan tun ṣe ibeere o
ni, Ade yin dà?" Ọba tun dahun o ni, 'Ibi ti o ti n nà mi ni
ade mi ti ṣi bọ sinu odo, n ko tilẹ mọ ibi ti o wà bayii'. Lẹyin
eyi ni Kumọdiran ṣe ibeere ti o ni, ' Bawo ni ija náà tilẹ ṣe bẹrẹ ?
Oun náà si wa sọ o ni, 'Bi mo ti n gun iyan ni obinrin náà bẹrẹ si
bu mi ti o wi pe ọwọ mi kò ran odo iyan, emi n gun iyan tipẹtipẹ
ati pe ẹnu ni emi le máa fọn kiri, ko si nnkan kan ti mo le ṣe ni
mo ba ni ki o yé bu mi, n ko wi ju bẹẹ lọ, afi ''gbàì" ti mo gbọ
leti mi ti o gba mi leti, ni'mo ba bẹrẹ njẹ ki n ko o l'ẹsẹ ki n na
an mọlẹ ni ogedengbe, bi mo ti bẹrẹ bayii, ṣe l'o gbe mi ni ipa

45


ILU AWỌN ÈDÌDÀRẸ́ NI IBI TI OMUGỌDIMEJI TI N ṢE ỌBA WỌN

ti mo fi ori na ọlọ ata. Ọrọ kekere l'ẹ pe e, diẹ l'o kù ki obinrin
naa fọ mi lori, ṣe l'ori n ta mi foo bi mo ti n sọrọ yii, ṣugbọn ko
yà mi lẹnu, bẹ́ẹ̀ ̀ ni iya rẹ̀ fọ baba rẹ̀ lori ti wọn fi si ẹwọn, idile
fọrifọri ni idile wọn'. Emi náà wa dahun amo ni 'Igba ti ẹ mọ
pe idile buruku bẹẹ ni idile wọn kini ṣe ti ẹ fi fẹ ẹ?" O fesi o
ni, 'O ko ri i pe o l'ẹwa ni? Jẹ ki n wi fun ọ, oun paapaa ti wọ
ẹwọn lẹẹmẹta, ọjọ kẹta ti o jade l'ẹwọn ẹẹkẹta ni mo fẹ ẹ, o wù
mi gan-an ni'. Ibi ti a ti n sọ eyi ni ẹnikan ti ti ode wọlẹ ti o ni
oun n ba ọba kẹdun o ni, 'Kabiyesi ẹ ko lọ tubọ mura? Ẹ ko
lọ mura ?—Ki obinrin máa na oluwarẹ̀ lojoojumọ bayii ! Oju mà
n tì awa o.' Igba ti ọba gbọ bẹẹ o dahun pẹlu ibinu o ni, 'Bi
oju ba lè tì yin ki o máa tì yin, bi ẹ ko ba ri i bi o ti ga soke
fiofio ni'. Igba ti Filasayepọ si wi bayii pe, 'Igba ti ẹ mọ pe
ipa yin kò ni ka a kini ẹ fẹ ẹ si?' Ọba tun binu, o ni, 'Mo ti
sọ fun alakọri yin lẹẹkan pe o wù mi ni '. Lẹyin eyi, Ayederu-ẹda
sọrọ o ni, ' Mo mọ daju ṣa pe bi obinrin náà ba tun de'ẹ o baa
fi ija pa ẹẹta'.Omugọdimeji náà wa rọra rẹrin diẹ bayii o ni,
'Dajudaju, bi o ba tun le yọ si mi n o lu u, n o fẹ́rẹ̀ẹ́ pa a,
nitori mo ti mọ ọwọ rẹ̀ nisisiyi, n ko jẹ ba rara, n ko jẹ bẹ ẹ rara
bi ẹ ti n wo mi yii o, ẹ ma ṣe f'oju di mi o, tabi ẹ ro pe ọkọ yẹpẹrẹ
kan lasan ni mi ni —O mà tì o, ki i ṣe bẹ́ẹ̀ rara, tabi ẹ kò ri i
bi mo ti n pọn ìkólòbó dan ? 

"Ẹyin ọrẹ mi, ọba náà ko i ti i sọ ju bayii lọ afi igba ti ẹnikan
dede kigbe, 'O de, O de, obinrin náà tun de o !—' Kini ọba gbọ
bẹẹ ṣi! Omugọdimeji gbe ire dà silẹ, iyawo fi tẹ le e, ọran di
'B'ò lọ yà fùn mi, nigba ti gbogbo wa si n wo ipakọ ọba bayii,
ẹrin l'a bú si, a rẹrin titi àríntàkìtì ni—bẹ́ẹ̀̀ni ipakọ Omugọdimeji
ṣe bi ẹni gùn diẹ bayii, o si tun wa tẹ̀ diẹ, o ri kọnkọ. Ibi ti o
ti n sa lọ, ibantẹ tu, o wa fi ọwọ mu ibantẹ mọ idi, okun eleyini
n fi dirodiro.

"Nigba ti o pẹ ti obinrin náà pada lẹyin ọba, a lọ ba a nibi ti
o sa pamọ sì nigba ti a si n ba a sọrọ o ju ọwọ si wa o ni ki a
rọra máa sọrọ ki ẹni ti o n le oun má ba gbọ. A wi fun un pe a n fẹ
lọ si ibudo wa ati pe a ko ro pe a le sọrọ ti a ba wa mọ lakooko
náà . Oun náà gbà bẹẹ ̀ fun wa, o ni ki a pada wa ni oju alẹ. Bayii
ni a fi afin ọba awọn Edidarẹ silẹ ti a wa si ibudo wa.

"Nigba ti o di oju alẹ, a wa si aafin, igba ti a si máa de ọhun,

46

ILU AWỌN ÈDÌDÀRẸ́ NI IBI TI OMUGỌDIMEJI TI N ṢE ỌBA WỌN

ija náà ti rọlẹ, ọkan ọba pàápàá ti balẹ, o si feti si gbogbo ọrọ ti
a ba a sọ. Ṣugbọn ọba náà jẹ ọkan ninu awọn ẹda wọnni ti
wọn máa n jẹ ọlọgbọn loju ara wọn, ti wọn máa n jiyan de
gongo lori mnkan ti kò yẹ ki eniyan jiyan le, wọn ki i feti silẹ ki
wọn gbọ imọran ẹnikeji, wọn a máa le koko le ori ohun ti kò
yẹ. Nigba ti a wi fun Omugọdimeji pe Ilẹ-'gbona kò dara, o
ni o dara ni ti oun, ati pe oun ni n mu ara eniyan le, ati pẹlu pe bi
Ilẹ-'gbona ko ba ti i mu ènìyàn oluwarẹ̀ ko i ti i bọ sinu aye.
Igba ti a ni ko yẹ ki gbogbo eniyan máa fi ara mọ ẹni ti Ilẹ-'gbona
ba n ṣe bi a ti n ri wọn ti wọn nyṣe wọnni, o ni oun gan-an l'o yẹ,
igba ti a wi pe eeri ilu náà pọ ju ati pe bi wọn ti ṣe n kọ ile wọn
ni o n mu aisan de ba wọn, o ni, irọ ni a n pa.
.. "O ya mi lẹnu pupọ pe nigba ti ogunlọgọ lode aye ko i ti,
i mọ nipa pe ki a máa bu apa fun ni ki Ilẹ—'gbona má ba ṣe
ni, ni awọn Èdìdàrẹ́̀ ti mọ. Bi itan náà ti lọ ni yi. Ni aye atijọ,
ọkan ninu awọn iranṣẹ Olodumare a máa yi aye po lọdọọdun
orukọ rẹ̀ a máa jẹ Imọlẹ. A máa yi aye po lati ba wo bi awọn
araye ba ti n ṣe. Igba ti o ba n lọ, a máa yi ara pada si bi o ba
ti fẹ ni, igba miiran a wa bi ọmọ kekere, igba miiran a wa bi
agbalagba. Ni ọdun kan, nigba ti o wa, o sọ ara rẹ̀ di arugbo
kùjọ̀ù, o si gbe ẹru leri, o duro si ẹba ilu awọn Edidarẹ, nigba ti
ọmọ ọba n lọ si oko ti o ri i, wọn ki ara wọn, arugbo yii si wi
fun un ki o ba oun gbe ẹru oun diẹ, Ọmọ ọba yii ko ja a ni iyàn
rara, o ba a gbe e—wọn jọ n lọ. Nigba ti o ṣe, wọn de ibi
odò kikun kan, ọmọ ọba gbe ẹru kọja si odi keji, ṣugbọn arugbo
yìí duro, o ni oun ko le kọja si odi keji, afi bi ọmọ ọba náà ba
tun gbe oun, ọmọ ọba ṣe bẹ ẹ ̀. Igba ti wọn wa de odi keji naa
wayi o, ni iranṣẹ Olodumare yi ara pada ti o funfun báláú ti
o ga soke fiofio, o dahun o si wi pe, 'Nitori iwọ ṣe mi loore yii,
lati oni lọ n o máa ranṣẹ wa lati ode ọrun ni ọdọọdun ki awọn
iranṣẹ mi máa sin yin ni gbẹrẹ, ki Ilẹ—'gbona má ba ba yin jà
mọ, yoo si ṣe, ẹni ti o ba fi ara rẹ̀ silẹ fun gbẹrẹ sinsin yii, kì yoo
ri ija Ṣọnpọnna bi gbogbo eniyan tilẹ n ku bẹrẹ.'

" Bayii ni itan apa ti wọn n bù ṣe lọ.

"A gba ọba náà ni iyanju pe ki o jẹ ki wọn bu apa fun oun
ṣugbọn gbangba l'o wi fun wa pe oun ko ni i jẹ, a ba kuro ni afin.

"Nigba ti o to ọjọ mẹfa lẹyin eyi ti mo tun lọ si aafin n jẹ ki

47


ILU AWỌN ÈDÌDÀRẸ́ NI IBI TI OMUGỌDIMEJI TI N ṢE ỌBA WỌN

nelọ bẹ ọba wo, biba ti mo ba a bà mi lẹru lọpọlọpọ, Ilẹ —'gbona.
ti bo o, ṣe l'o n gbin ni kọọkan, igba ti mo ki i, kò le da mi
lohun mọ aanu rẹ̀ si ṣe mi.. Ko ju ọjọ meje lẹyin eyi ti a gbọ
pe ọba náà ku."

48

OMUGỌDIMẸTA G'ORI OYE, SỌNPỌNNA GBE
OMUGỌDIMEJI LỌ

Ibi ti alejo mi sọrọ náà fun mi mọ lọjọ ti a tun n kọwe náà ni
eyi, a ba da ọwọ duro lọjọ náà , a ki awọn ti o wa gbọ ọrọ wa
pe ki wọn maa lọ sile ki wọn tun pada lọjọ keji.

Ko pẹ pupọ ti ilẹ ọjọ keji si mọ ti gbogbo eniyan tun fi n rọ
wọ ile mi, igba ti awa náà si jẹun tan, alejo mi tun bẹrẹ o ń ba
itan náà lọ o ni:

"Ẹyin ọrẹ mi, ibi ti mo ba iroyin náà de lanaa ni iku Omu-
gọdimeji. 

''Bi awọn Edidarẹ ti ṣe lẹyin iku rẹ̀ yà mi lẹnu. Igba ti mo
lọ si aafin, ṣe ni mo ba gbogbo wọn ti wọn n yọ, igba ti mo si
beere idi ayọ yii lọwọ ẹnikan bayii o ni, 'Gbogbo wa n yọ nitori
ẹran de, idi Omugọdimeji ri bẹ̀m̀bẹ̀ bẹmbẹ, ikùn rẹ yọ bọ̀m̀bọ̀
bọmbọ, oun paapaa tobi o ri yọ̀kọ̀tọ̀ yọkọtọ, ẹran ibadi rẹ̀ ko ni
ṣaiṣe ọ̀rá ṣinkin si wa lẹnu. 'Ko si ẹni ti o wà ninu awọn
Edidarẹ ti o fẹ ki oun paapaa ku, ṣugbọn olukuluku ni inu didun
si iku ọmọnikeji rẹ̀. Ilu buruku gbaa ni.

"Ni ọjọ keje ti Omugọdimeji ku ni wọn fi akọbi ọmọ rẹ̀
joye, orukọ ẹni ti n jẹ Omugọdimeta. Ni ọjọ kẹta ti Omugọdi-
mẹta joye ni awa náà mura ti a lọ ki i gẹgẹ bi alejo ni agbegbe
ibẹ.. Ọjọ náà ni mo kọ mọ iya rẹ̀ ẹni ti orukọ rẹ̀ njẹ Ìlábùrù.
Wọn ṣe wa ni alejo gẹgẹ bi wọn ti gbọn mọ, nitori awẹ obi
kan ni Ilaburu fi fun gbogbo wa. Nigba ti a ki i tan, a lọ ki
aburo Omugọdimẹta orukọ ẹni ti n jẹ Danasungbo.. Ọdun
kan-abọ pere ni Omugọdimẹta fi ju Danasungbo lọ, ṣugbọn
ikini ti o ki ni, ko jọ ikini aburo ọba, dipo ki awa dọbalẹ fun
un, oun l'o tun dobalẹ fun wa, ko si dọbalẹ lẹẹkan ṣoṣo gbogbo wa
l'o ki lọtọọtọ ti o dọbalẹ fun olukuluku kaarikari.

"Ni akoko ti Omugọdimẹta fi n ṣe ti oye yii mo bẹ aafin wo
to igba mẹta, nitori ko si igba ti mo n de ọhun ti iya rẹ̀, Ilaburu
ko n ki mi dáadáa . Bi o ti wu ti obinrin ṣe alaigbọn to, ko ni ṣai

49


OMUGỌDIMẸTA G'ORI OYE SỌNPỌNNA GBẸ OMUGỌDIMEJI LỌ

fẹran ọmọ rẹ̀, bẹ́ẹ̀ ni bi a ba fẹran ọmọ ẹni, ọrẹ ọmọ náà , ọrẹ ni
yoo jẹ fun ni. ; .

" Nigba ti o pẹ ti ọba tuntun yii ti jẹ, o bẹrẹ si lọ si Igbimọ,
igba ti o si di ọjọ kan ti mo lọ ki i, o wi fun mi pe oun n fẹ ki
n wa wo bi wọn ti n ṣe Igbimọ ni ilu oun. O wi fun mi pẹlu
pe ẹṣin ni a o jọ gun lọ si Igbimọ náà lati ile oun, nitori oun ṣẹṣẹ
ra ẹṣin meji náà oun yoo si kọ gun ọkan lọjọ ti a ba maa lọ ki emi
náà gun ekeji. A da ọjọ lilọ.

""Nigba ti ọjọ lilọ pe mo lọ si aafin. Iyalẹnu l'o jẹ fun mi lati ri i pe nigba ti ẹni ti ọba ran ki o lọ mu ẹṣin wa máa yọ, maluu
l'o mu wa. Nigba ti mo ri i, mo wi fun ọba mo ni, 'Ha! Ọba
Edidarẹ, maluu ni ẹ n pe ni ẹṣin ! Oju ko si ti ọba nigba ti mo
wi bẹẹ , o dahun o ni, ohun ti awọn n pe ni ẹṣin ni ilu awọn ni
eyiini, Were ọba tọ le ọkan ninu awọn màlúù wọnni, igba ti
maluu ju ori, ẹyin ọba, ilẹ l'o lọ, maluu tilẹ n lọ fi iwo gun un
mọlẹ ki n to na maluu ni igi. Eyi kọ emi ni ọgbọn, nitori naa n ko
gun maluu temi, igba ti ọba si rá pálá dide tan o tun tọ le maluu
lẹyin o n lọ pẹlu hilahilo.

"Nigba ti a de Igbimọ ni ọjọ náà , a ba awọn eniyan ọpọlọpọ ti
wọn n sọrọ ti wọn n sa kaakiri inu ile náà . Igba ti emi ati ọba
si wọle, wọn ko dakẹ rara, ẹnikẹni kò tilẹ sọ pe oun ri wa,
ṣugbọn nigba ti ọba kigbe soke, ti o dide duro, ti o ni ki awọn
ka igbagbọ nipa ounjẹ, ṣe ni gbogbo Wọn dakẹ minimini. Oku
ounjẹ ni wọn, emi pàápàá ko gbọ Igbagbọ Ounjẹ ri, ọjọ náà ni mo
kọ gbọ ọ, n o máa ka a nisisiyi, ki ẹyin náà máa ka a tẹ le mi :

Mo gba ounjẹ gbọ, ohun ni alakooso ara, ounjẹ didara, a máa
mu ara dan, a máa mu egungun le, ẹ̀jẹ̀ a ṣàn kakoko, aidara
ounjẹ, ni n fa aisan lẹsẹ, ijẹkujẹ ounjẹ, o n sọ ara di arugbo, ẹrẹkẹ
a di palaba, oju a di foforo, imu a di tọgila, ẹsẹ a di tinrin, apa.
a di jawala, iwaju a di gọmbu, idi a di pẹlẹbẹ, gbogbo àwò
ara a ri kùọkuọ. Mo si gbagbọ pẹlu pe, ninu ipade ounjẹ, iyan
a ṣe alaga, àmàlà a ṣe igba keji, irẹsi ni igba kẹta, ẹkọ ni aṣaaju,
O si jẹ onirẹlẹ, ṣugbọn ẹ̀bẹ̀ ni ọlọpa, ohun atọ́kùn okele, gba ti
iyan gbeyawo, ọbẹ ila ni yawo, gba ti àmàlà l'obinrin, ewédú
l'obinrin, ẹfọ l'aya àkàṣù, mọinmọin arẹwa, olufẹ ẹkọ mimu,
dòdò náà ko rẹyin, baalẹ ìgberiko, dundu kò kere, o jọba si ileto,
Kakanfo ni ibẹpẹ, ọgẹdẹ wẹrẹ l'aṣipa, igba ti gaari n ṣọdun, o pe



OMUGỌDIMẸTA G'ORI OYE SỌNPỌNNA GBE OMUGỌDIMEJI LỌ


ẹja si pade, o pe ẹran si pade, o pe edé si pade, o pe ila si pade,
o tun pe 'ewedu si pade, bẹ́ẹ̀ ni o gberaga bẹẹ ̀ ni, ajẹjù kò sunwòn,
iwọntunwọnsi l'o dara. Alagbara ni ata, alubọsa gbajumọ,
bọrọkini tomati, ọlọrò ni ẹgunsi. Leri gbogbo iwọnyi, ounjẹ dáadáa ,
omi dáadáa, atẹgun dáadáa , ni n ṣe ara dáadáa .'

"Bayii ni awọn Èdìdàrẹ́ ka igbagbọ wọn lori ounjẹ. Nigba ti
wọn n ka igbagbọ yii ẹnikẹni kò sọrọ kan ṣoṣo ṣugbọn were ti
wọn ka a tan ni wọn ti tun bẹrẹ ariwo. Awọn Edidarẹ bu
ọla fun ounjẹ ju ọba wọn lọ. Mo si fẹ ki ẹ ṣakiyesi pe ootọ ni
gbogbo nnkan ti wọn sọ nipa ounjẹ, o fi han ni pe nnkan ti eniyan 
ba n fẹ lati mọ̀, yoo mọ ọn, awọn Edidarẹ gẹ nwọn bajẹ ṣugbọn
wọn kọ ẹkọ nipa ounjẹ.

""Wọn ko da ẹjọ pupọ lọjọ ti mo n sọ yii, ṣugbọn eyi ti wọn

51


OMUGỌDIMẸTA G'OBI OYE SỌNPỌNNA GBE OMUGỌDIMEJI LỌ

si da, ẹjọ ọba paapaa ni. Ọkunrin kan gba mẹta ninu awọn 
iyawo ọba, awọn mẹtẹẹta si wa siwaju ọba, wọn n ro ẹjọ ara
rẹ̀ fun un, wọn si n bu u ṣàkà bayii loju mi, bẹ́ẹ̀ ni oun ni yoo da
ẹjọ, o si yà mi lẹnu pe oju gbogbo wa bayii ni ọba ṣe n bẹ̀ wọn
ki wọn pada si ọdọ oun. Bi o ti wi bayii ni ẹnikan ṣoṣo ti o gba
iyawo mẹtẹẹta bọ siwaju ọba ti o n bu ọba pe wọn ko ni pada,
owo ọba ni wọn máa san. Igba ti ọba ri i pe ati pada jẹ iṣoro,o gba kọbọ kọọkan lori iyawo kọọkan, gbogbo rẹ̀ jẹ tọrọ—bẹ̀
l'o si wa jẹ pe tọrọ ni owo Obinrin mẹta ni ilu awọn Ẹdidarẹ.

" Ẹjọ ti wọn ṣe tẹ le eyi, ẹjọ ọba naa ni. Ẹnikan wi pe baba
ọba, eyiini ni Omugọdimeji, ti jẹ oun ni owo kan ki o to ku, pe
owo náà jẹ kọbọ mẹrin o si fi jàgùdàpáálí le e pe afi bi ọba ba
san owo náà fun oun ni werewere. Ọba ba mu tọrọ ti o gbà lori
awọn iyawo rẹ̀, o ko o fun un, owo wa ku kọbọ kan lati san,
oju mi bayii si ni ọba ṣe n wa owo ya tì ko ri ẹni ya oun ni kọbọ,
oju mi bayii náà si tun ni ẹni ti o ni owo yii ṣe lọ si ọdọ akọwe
Igbimọ ti o ni ki o fun oun ni iwe ẹjọ ki oun fi ba ọba ṣe ẹjọ náà ,
oju mi náà bayii ni akọwe si fi fun un ni iwe. Nigba ti wọn fun
ọba ni iwe ipẹjọ, ọba dọbalẹ laaarin Igbimọ, o bẹ ọkunrin naa.
Onitọhun si wi fun un pe oun fun un ni ọjọ mẹta ki o fi máa wa

owo náà kiri, ati pe bi ko ba ri i, oun o pe e ni ẹjọ ẹ̀wọ̀n . Bayii
ni mo de ilu awọn Èdìdàré ni ibi ti wọn ti n pe ọba l'ejọ kọbọ
kan. 

"Nigba ti a kuro ni Igbimọ, mo pada lọ si ibudo wa, mo:
royin ohun ti mo ri fun gbogbo wọn. .

"Sugbọn o yà mi lẹnu pupọ bi Alayeluwa 'Ọba Ọmugọdimẹta
ṣe huwa lẹyin eyi. Ṣe ẹni ti o ba n ri emi ati oun bi a ti jọ n rin
ko ni ṣaini ero pe a n bẹrẹ ọrẹ. Ṣugbọn, bẹ́ẹ̀ kọ, 'Omugọdimẹta
ko mọ iyi mi rara. Ko si jọ mi loju pe o ri bẹẹ ̀, nitori bẹẹ ̀ ni
awọn ẹlomiran wà ni ode aye ti wọn n jẹ orukọ miiran ṣugbọn
ti iwa wọn ba ti Omugọdimẹta mu. Awọn eleyi ni ẹni egun,
wọn ṣẹ̀ si Olodumare, wọn si ṣẹ̀ si eniyan pẹlu, bi ẹnikan ba
rẹ ara rẹ̀ silẹ, dipo ki wọn tubọ máa gbe e ga, gẹgẹ bi aṣẹ ọmọ
Olodumare ni ijọsi, wọn a fi oluwarẹ̀ sì abẹ atẹlẹsẹ wọn, wọn
a gbe ẹsẹ wọn soke, wọn a gbe e le oluwarẹ̀ lọrùn dipo gbigbega,
wọn a máa fi iwọsi lọ ọ. Iru awọn ẹni bẹẹ ̀ ko ni le duro laaarin
awọn ero iwaju, aarin ero ẹyin ni wọn o máa wà laelae.

52

OMUGỌDIMẸTA G'ORI OYE SỌNPỌNNA GBE OMUGỌDIMEJI LỌ

" Kini mo máa ri, Omugọdimẹta lọ ṣe ofin ti o fi han gbangba
pe emi ati awọn ẹlẹgbẹ mi ni o n fẹ ṣe ni ibi awọn ofin náà ni
ìwọ̀nyì :

"'Ofin Kini: Ẹnikẹni ti o ba ri Irinkerindo ni lati náà a ni
igi lẹyin ọrùn, ẹni ti o ba ri ọkunrin náà ti ko fọ ọ ni kumọ dáadáa, 

oluwarẹ̀ ibá ṣe ọkunrin, ibá ṣe obinrin ni lati san kọbọ márùn-ún .".

"Mo fẹ ki ẹ wo bi ikorira náà ti to, ọba ti wọn ni ki o san
kọbọ kan ti kò ri, wa sọ pe ẹni ti kò ba fọ emi ni kumọ dáadáa 
ni lati san' kọbọ márùn-ún , owo obinrin márùn-ún ni ilu Edidarẹ !

"Ofin meji ti o ṣe ni o ba wa wi, ekeji si ni eyi : ' Alejo k'alejo
ti o ba wọ ilu ko gbọdọ jẹ ounjẹ ara rẹ̀, ounjẹ awọn Edidarẹ l'o
ni lati rà jẹ, kò gbọdọ mu omi ibomiran, omi awọn Edidarẹ l'o
ni lati mu, ko gbọdọ gbe ile ara rẹ̀, ile awọn Edidarẹ l'o ni lati
gbe. Ẹni ti o ba lu ofin yii yoo wọ ẹwọn iṣẹju mẹwaa.'

"Igba ti Omugọdimẹta kọ awọn ofin yii tan o pari wọn pẹlu
ọrọ wọnyi: Emi, Ọba Nla ti o ju gbogbo ọba lọ, Alayeluwa
Omugọdimẹta, ọba Edidarẹ, ti Ilaburu bi fun Omugọdimeja,
baba Danasungbo, mo fi ọwọ ati ẹsẹ mi, oju ati imu mì, ori ati
ọrun mi, inu ati ẹyin mi, ori ahọn ati iho imu mi si iwe yii, ni
ọjọ kẹsàn-án , oṣu kẹfa, ni ẹẹdẹgbẹwa ọdun o le mejilelaadọta lẹyin
iku Oluwa wa.'

"Nnkan ti mo sa fẹ ki ẹ mọ ni pe a ni lati ba awọn Edidarẹ
jagun gan-an le ori ofin yii, n ko ni le royin ogun náà fun yin, nitori
akoko n lọ, ṣugbọn a ṣẹgun, wọn tiiba fun wa, wọn ni awọn
di tiwa.

"A ba awọn ijoye ilu náà ṣe adehun, wọn si fi ọwọ si iwe pẹlu
wa pe awọn di tiwa. Ohun kini ti a kọ ṣe ni pe a wa ọpọlọpọ
ọkọ ati ada pẹlu aake a ko o fun wọn ki wọn bẹrẹ si ṣe iṣẹ ati
tun ilu ṣe. Wọn ro oko gbogbo ti o wa ni igboro, wọn ṣe oju
ọna dáadáa , a mu ki wọn ṣe ile igbọnsẹ, gbogbo awọn igi ti o
wa laaarin ilu ti o mu ki ilu dabi inu igbo l'a mu ki wọn ge,
wọn tun odò gbogbo ṣe. A wa ọpọlọpọ ọṣẹ ati kaninkan, a
fi fun wọn ki wọn fi wẹ̀, a si ṣe ofin pe olukuluku ni lati fi ara
han ni bi o ba ti wẹ̀ tan. Bayii ni a tun ilu wọn ṣe.

"Mo ro pe ẹ o fẹ lati mọ bi a ti ṣe ọba wọn si, yala a fi ọba
miiran jẹ ni tabi a ko fi jẹ. A ko fi ọba miiran jẹ, ṣugbọn ohun
ti a ṣe ni pe a fi ẹnikan ṣe Gomina fun wọn laaarin wa, orukọ

53


OMUGỌDIMẸTA G'ORI OYE SỌNPỌNNA GBE OMUGỌDIMEJI LỌ

ọkunrin náà ni Apata-igbẹyin ti o jẹ aladugbo Kumọdiran ni ile,
A wi fun un pe ki o ṣe Ie ju ilu náà daadaa ati wi pe awa o fi ibẹ silẹ
ni ikawọ rẹ̀ ki a lọ si Igbo Elegbeje. Igba ti a ba n pada bọ a
ni ireti pe oju awọn Edidarẹ o ti la. Idi rẹ̀ ti a fi fi Apata-
"igbẹyin ṣe Gomina ibẹ ni pe oun jẹ ẹni lile, ko ni gba iwọsi fun
awọn Edidarẹ, nitori wọn kò gba oju bọrọ. A tilẹ ṣe aniyan
pe ki Apata-igbẹyin ṣú Ilaburu ni opo, ṣugbọn kò fẹ, a wi titi, 
ṣugbọn o kọ jalẹ o ni kò wu oun, ati pẹlu pe orun ara rẹ̀ ko i ti
ì tan, nigba ti o kọja lọdọ oun, o n rùn si oun.

ẸBỌRA IGBERAGA-IBANUJẸ ATI AHỌNDIWURA
IYAWO RẸ

"A kuro ní ilu awọn Edidarẹ lẹyin ti a ti gbe eti ibẹ fun odidi
oṣu mẹta gbako, a kọ ori si ọna wa. Ẹ má jẹ ki eyi yà yin lẹnu
pe a pẹ tobẹ̀ ni ilu kan ti a ko lọ si ibi ti wọn ran wa. Ọba
paapaa ti fun wa ni aṣẹ bẹẹ ̀ ki a to kuro ni ile, o ti wi fun wa pe
bi a ba de ibikibi ti a ri i pe ohun ti a n fẹ ṣe yoo gba ni to oṣu
mẹfa tabi ju bẹẹ ̀ lọ ki a ma ṣe kanju, ki a ṣe e daadaa .

"Irinajo wa dara lẹyin ti a kuro ni ilu awọn Edidarẹ a ko si
ri nnkan kan titi a fi de inu igbo nla kan bayii ti orukọ rẹ̀ n jẹ
Aginju Babaloriṣa. Igba ti a de aginju yii l'o tun di ki a maa ri
awọn iwin.

""N o sọ nnkan kan ti a ri ni oru ọjọ kan fun yin: o ṣe ni,
emi tilẹ sun lọ, ni awọn ènìyàn mi lù mi pẹpẹ laaarin oru ti wọn
ji mi. Nigba ti mo wò yika, ilẹ ti ṣu bamubamu. Mo beere idi
rẹ̀ ti wọn fi ji mi, wọn ni ki n feti silẹ nitori awọn n gbọ ohùn
ti ko jọ ti ara aye ti o dabi ohùn ẹgbẹẹgbẹrun awọn ero ọja ti
wọn n ho yànmù leti ẹni. Loootọ náà , mo feti silẹ, mo si n gbọ
ohùn awọn ẹranko inu igbo ati awọn ejo inu aginju, awọn igi
ati awọn ọpẹ, eweko ati ìtàkùn, dukia gbogbo ti m bẹ ni ori
oke ati awọn ohun alumọni ti o wà ni isalẹ ilẹ, awọn ẹja inu
omi ati awọn kokoro ori ilẹ—gbogbo wọn n kigbe wọn n wi
bayii pe, 'Lọ! Lọ! Lọ! Jade! Jade! Jade! Má duro tì
wa, má duro tì wa, awa ko fẹ ọ, awa ko ba ọ ṣe ajọpin, Igberaga,
abawọn aye, Igberaga, ifasẹyin ọmọ eniyan , Igberaga, má ko tirẹ
ràn wa, máa lọ, máa lọ, máa lọ, jọwọ máa lọ o:—:—:—O;

———--—-'-—
jọwọ máa lọ o:—:—:— o; jọwọ máa lọ o:—:—:—o.

"Bayii ni mo gbọ, ṣugbọn aya mi kò ja ju bẹẹ ̀ lọ, nitori lati
igba ti mo ti di olori ni mo ti pinnu pe n ko ni bẹru mọ, nitori
bi olori ba n bẹru jù, ko ni le ṣe alakooso awọn ọmọ ẹyin, bi
aṣaaju ba ba ẹsẹ rẹ̀ sọrọ, awọn ero ẹyin yoo sare tagbara-tagbara.

"Mo rọra dide lori ibusun mi, mo n wo ibi ti mo ti n gbọ ariwo



55


ẸBỌRA IGBERAGA-IBANUJẸ ATI AHỌNDIWURA IYAWO RẸ


Nigba ti o ṣe, mo ri imọlẹ nla kan ti ko yatọ si oorun gangan
ti o ti yi ibi ibi ti kan bayii yipo ẹnu ibi ti apaa Sọ yii a kà
to ẹsẹ bata mejila ni ìbú o si to bẹẹ ̀ ni gigun, gbogbo iyoku lẹ
run birikiti yi wa ni okunkun biribiri. . ——

"Nigba ti mo wo aarin ibi ti oorun yii wà mo ri awọn iwin meji, 
ọkan jẹ ọkunrin ekeji si jẹ obinrin. Eyi ọkunrin de fìlà kan ti 
o fi ara jọ ade ti o n kọ mọnamọna bi okuta diamondi, ẹwu rẹ 
jẹ agbada wọn si ge oniruuru okuta olowo iyebiye pẹlẹbẹ pẹlẹbẹ 
wọn fi ṣẹ ọna si i lara, gbogbo wọnyi n dan gbinringbinri; bí 

igba ti alagbẹdẹ pataki ba ṣe ohun ọṣọ didara fun gbajumọ obìnrin. Ati ṣokoto, ati ẹwu, ati fila iwin yìí ri jingbinni kanlẹ, 
bi oun bá si ti n rin, wọn n dun jinwìnjinwin bi igba ti àwọn abọriṣa ba n lu ilu agogo ijo oriṣa wọn. 
Eyi obinrin dara tobẹẹ gẹẹ, o ro aṣọ ilẹkẹ wẹẹrẹ. Ko sì iyatọ

56

ẸBỌRA IGBERAGA-IBANUJẸ ATI AHỌNDIWURA IYAWO RẸ

laaarin obinrin yii ati awọn ọmọ araye bi ko ṣe ahọn rẹ̀ ti o gùn
rekọja ti o tayọ ẹnu ti o ṣàn si igba aya rẹ̀ titi o fi kan an ni
dodo, '

"Bi awọn iwin meji yii ti n sunmọ wa ni imọlẹ nla náà n ba
wọn bọ lọdọ wa. Bi mo si ti ri i pe wọn n sunmọ wa, mo dide
duro mo ke ni ohun rara mo ni, ' Alaaafia ni ẹyin n ba bọ̀ tabi
kùmọ̀?' Eyi ọkunrin si da mi lohun o ni, 'Alaaafia ni'.

"Ṣugbọn mo ṣakiyesi pe bi wọn ti n bọ ti wọn wọ aṣọ
didara to nì, ẹkun ni awọn mejeeji n sun. Mo ba tun sọrọ mo ni,
"Kini idi rẹ̀ ti ẹ fi n sọkun ninu aṣọ jingbinni iru eyi?'

"Lẹyin náà ni iwin yii bẹrẹ si ọrọ i sọ o ni,

" 'Emi ni Igbẹraga-ibanujẹ, ọmọ Imọlẹ oun Okunkun, ti n gbe
ipade aye oun ọrun. Baba ni Imọlẹ jẹ fun mi ṣugbọn Okunkun
ni iya mi. Iya mi ni mo jọ, n ko si fi ibikan jọ baba mi. Gẹgẹ
bi itan náà ti lọ, ẹrú ni iya mi jẹ, baba mi ni o si mu un loju ogun,
lakooko ti ija de laaarin awọn ara ode ọrun ati Eṣu, ti Eṣu duro
gẹgẹ bi Olori ogun lati da oju ija kọ Ọlọrun Ọba. Baba mi n ja
fun Olodumare, ṣugbọn iya mi ni iyalode ti n wa ounjẹ fun awọn
ọmọ ogun Eṣu lakooko ija náà . Ija náà pọ gidigidi. Ṣugbọn,
asẹyinwa aseyinbọ, Olodumare ṣẹgun, eyi l'o si mu ki a le Eṣu
kuro ni ode ọrun ti o fi di pe o n gbe ọrun Apaadi di oni olonii.
Ni ọdun kẹ́ẹ̀̀dọ́gbọ̀n ti wọn bi mi ni mo fẹ wunndia kan lati ilu
iya mi, oun ni o si duro tì mi yii, Ahọndiwura ni orukọ rẹ̀ n jẹ,
oun si ni akọbi ọmọ ti Ajakalẹarun bi fun Iku ni ilu iya mi.

"Ni ọjọ igbeyawo wa, gọngọ sọ ni ipade aye oun ọrun.
Ọjọ náà ni baba mi fun mi ni ẹ̀wù imọlẹ, o wi pe: "Ibikibi ti
iwọ ba n lọ, ibá ṣe ọsan, ibá ṣe oru, o kò ni rin ninu okunkun
laelae. (Gbogbo awọn maleeka si dahun pe "Ami". Iya mi
pẹlu fun mi ni ẹbun, o fun mi ni agbádá nla ti iwọ ri l'ọrun
mi yii, isalẹ apoti Eṣu ni wọn si tì mu un jade, gbogbo awọn
ara ode ọrun a máa pe agbada náà ni "Ẹwu Igberaga". Ootọ náà 
si ni, nitori ati ọjọ ti ẹwu yii ti de ọran mi ni inu mi ko ti dun
mọ, bẹẹ ni n ko le bọ ẹwu náà kuro lọrun mi, iya mi ti wi fun mi
pe bi mo ba ma bọ ọ, o di ọjọ ti mo ba ri ọmọ araye ti yoo ran
mi lọwọ nipa rẹ̀. Emi pàápàá mọ pe lati ọjọ ti mo ti wọ ẹwu
náà ni mo ti di onigberaga, nnkan mi ni o má n dara loju mi, mo
ń huwa bi ẹni pe tani máa mu mi, irin ẹsẹ mi, ọrọ ẹnu mi, iṣe

57


ẸBỌRA IGBERAGA-IBANUJẸ ATI AHỌNDIWURA IYAWO RẸ̀

mi si ẹnikẹni, ti igberaga ni. Ojoojumọ lati ọjọ ti mo ti wọ ẹwu
yi ni àwọn ẹbọra ọrun n ṣe nnkan ti o dara ju temi, bẹ́ẹ̀ ̀ni n kò 
fẹ ki nnkan ẹnikẹni gbé temi, eleyii a si maa bà mi ninu jẹ, bi
mo ba ti n ri ilọsiwaju wọn ni inu n bi mi, emi a si maa sọkun
titi lojoojumọ ọjọ aye mi. 
- "Iyawo mi pẹlu, ko yatọ si mi ju bẹẹ ̀ lọ, bọkinni oun ọlọrọ
ẹgbẹra, ọbun oun aṣiwere ọkanun, ọkanjua oun ole, deede ni wọn
ja si. Ni ọjọ igbeyawo wa, Ajakalẹarun ti i ṣe iya oun gba agbara
lọwọ Eṣu, o fa ahọn iyawo mi yọ, o sì fi omiran paarọ rẹ̀, eleyiini
naa ni ahọn gbọọrọ ti iwọ ri yii, ti o tayọ ẹnu ti o si gùn de iyawo
mi ni dodo. Ko si obinrin náà lode aye tabi lode ọrun ti o le
ro ẹjọ ẹlẹjọ kiri to bi iyawo mi yii, nitori ahọn abami gigun yìí 
a máa tikara rẹ̀ ro ẹjọ laijẹpe iyawo mi ran an, ahọn náà a máa 
gbọran bi eniyan , ko si si ibikibi ti ẹnikẹni ti le sọrọ wa loni ti
ahọn yìí kò ni sọ fun wa. Ọrẹ ti ko jẹ royin ẹni ti o sọrọ ọrẹ oun
ni rere afi ẹni ti o bu u, aya ti ko jẹ royin ẹni ti o yin ọkọ oun
afi ẹni ti o bu u, iru awọn bawọnyi ni adijaalẹtakete, ọbayejẹ
eniyan . Ipo yii ni ahọn eemọ yii duro si fun iyawo mi, ahọn ti o
gbà lọwọ Ajakalẹarun ti i ṣe iyawo Iku lọjọ igbeyawo wa. 
Ẹlẹdaa fi ọmọ jinki wa, a bi ọmọ meji, ọkan ọkunrin, ọkan
obinrin. Eyi ọkunrin ti o jẹ akọbi ni orukọ rẹ̀ n jẹ Iṣubu, orukọ
abikẹyin ti o jẹ obinrin si ni Iparun. Awọn mejeeji ti gbeyawo,
ọmọbinrin ti Iṣubu tilẹ kọ fẹ ni ẹni ti orukọ rẹ̀ n jẹ Itijuparẹ ti
o jẹ ọmọ olorukọ mi ni ọrun Apaadi, eyiini ni pe baba rẹ̀ naa a
máa jẹ Igberaga-ibanujẹ, ṣugbọn nigba ti a lọ tọrọ ọmọ náà ni
wọn wi fun wa pe ibatan wa ni iya rẹ̀ nitori ile kan náà ni wọn
gbe bi Ahọndiwura ti i ṣe iyawo mi ati iya ọmọde náà . Nigbẹyin
ṣa, Iṣubu fẹ ọmọbinrin kan ti orukọ rẹ̀ n jẹ Ibanujẹ-ode. 'Eleyiini
náà ba wá tan diẹ ṣugbọn itan gigun ni, nitori baba rẹ̀ ni Aisan-
fẹyinti ti o jẹ ọmọ Aimọkan ti o ba ìyá mi, Okunkun tan. Ọkọ
Iparun ni Jagudapaali ti obinrin kan bayii ti orukọ rẹ̀ n jẹ Ẹ̀tẹ́-ile
bi fun Bilisi. 
Leri gbogbo eyi, iwọ ọmọ eniyan , jọwọ mo bẹ̀ ọ gidigidi, ba
mi bọ ẹwu igberaga ọrun mi, nitori ko jẹ ki inu mi dun rara.
Ko si jẹ ki inu Olodumare dùn si mi bẹẹ ni ẹni ti inu Olodumare

ko dun si kan ijangbọn. Ran mi lọwọ, jọwọ, ọmọ eniyan , ba mi
bọ ẹwu igberaga.'

58

ẸBỌRA IGBERAGA-IBANUJẸ ATI AHỌNDIWURA IYAWO RẸ

"Bayii ni iwin náà sọ, lẹyin eyi, mo wo oju sanmọ mo ra ọwọ
si oke mo ke pe Ọlọrun Ọba pe ki o ma ṣe binu si mi pe mo fẹ
ṣe oore fun iwin náà , kàkà bẹẹ , ki o ka a kun iṣẹ rere kan pataki
ti mo ṣe ni ode aye, mo ba pe Igberaga-ibanujẹ ki o sunmọ
mi, lẹyin ti o ṣe eyi mo wo ẹwu naa bi o ti ri, mo ri i,o lẹ̀mọ ọn
lara tipẹtipẹ, mo tilẹ kọ ṣebi ẹ̀wù náà lẹ̀ mọ ọn lara ni, ṣugbọn
ko ri bẹẹ , irun ara iwin náà gùn pupọ oun l'o si wé mọ ẹwu náà .
Mo ba pe awọn eniyan mi, mo ni ki olukuluku mu abẹ ninu apo
rẹ̀ ki a ge ẹ̀wù náà wẹlẹwẹlẹ kuro lara iwin náà . Igberaga-ibanujẹ
dubulẹ, bi ogoji eniyan bẹrẹ si ṣiṣẹ si ara ẹwu rẹ̀ a ge ẹwu náà 
wẹlẹwẹlẹ ti a fi bọ ọ kuro lara rẹ̀ tan po.

"Igba ti a ṣe eleyii tan, inu iwin náà dun pupọ, ṣugbọn o ku
bi a o ti ṣe ahọn iyawo rẹ̀ gigun gbọọrọ. Ibi ti mo ti n ronu eyi
ni mo ti ri omi kan ti o kán silẹ lara ẹ̀wù Igberaga-ibanujẹ, mo
lọ si ibi ti ẹ̀wù náà wà, nigba ti mo si fi ọwọ kan omi náà o dabi
afárá oyin. Ṣugbọn bi mo ti n pada ti ibi ti akisa ẹ̀wù náà wà
bò, mo yà si ọdọ Ahọndiwura, mo fi ọwọ kan ahọn rẹ̀ gigun,
bi omi ti n bẹ lọwọ mi si ti kan ahọn náà ni mo ri i ti o n ká wọ
inu bi ẹ̀wọ̀n agogo. N ko si duro pẹ titi ti mo ri i ti ahọn yii
sa wọle tan ti ahọn miiran yọ dipo rẹ̀ ti o ṣe ìwọ̀n ẹnu.

"Bayii ni emi ati awọn ẹnikeji mi ṣe iranlọwọ pataki fun
Igberaga-ibanujẹ ọmọ Imọlẹ oun Okunkun, ti n gbe ipade aye
oun ọrun ati iyawo rẹ̀, Ahọndiwmra, ti i ṣe iya Iṣubu ati Iparun,
ọmọ Ajakalẹarun oun Iku, ti i ṣe iya ọkọ Ibanujẹ-ode.

"Nigba ti ohun gbogbo pari tan, ìṣẹ̀lẹ̀ ̀ nla sẹ̀, ilẹ bẹrẹ si mì,
àrá n san, igbo n pariwo, awọn igi ati ọpẹ si bẹrẹ si ke wi pe :
'Ẹ ṣeun, ẹ ṣeun, a dupẹ, a dupẹ, a dupẹ, ọna yin yoo dara, ile
yin yoo sun wọ̀n, ẹ ṣeun, A! Ẹ ṣeun, ẹ ṣeun o .'

''Gbogbo iwọnyi ṣẹlẹ̀ loru, igba ti awọn iwin meji yii dupẹ
lọwọ wa ti wọn lọ tan awa náà sun orun diẹ si i, ko si pẹ lẹyin
eyi, ilẹ mọ.

"Igba ti o tun di ọsan ọjọ keji ni nnkan bi agogo mejila a tun
ri nnkan abami miiran.

59

A FI OJU WA RI ỌRUN APAADI

"Bi a ti de ibikan ti o dakẹ minimini bayii, ti igbo ibẹ di ti
o dudu mirinmirin ni a ri iwin kan ti o n bọ, o dabi ọba gan-an ,
igba ti a si kọ ri i, a ke ' Kabiyesi ', a ti gbagbe pe Aginju Baba-
loriṣa ni a wà, bẹ́ẹ̀ ni ko si ibi ti ẹbọra náà fi yatọ si ọba, Fila ori
rẹ̀ dabi ade, bata ẹsẹ rẹ̀ dabi bata ẹsẹ awọn alagbara, bẹẹ ni ẹwu
ọrun rẹ̀ ko yatọ si ti ọba ti o ti gba ade lati ọwọ Oduduwa,
ọpọlọpọ awọn iwin miiran ni o tẹ le e, ọkan ninu awọn iwin naa
si gbe apoti kan le ori, o n ru u tẹ le e. Igba ti gbogbo awa ọdẹ
dọbalẹ ti a ki iwin pataki yii, o dahun o ni,

Ibo l'ẹ n lọ bawọnyi, ẹyin ọmọ eniyan ? 

"Emi náà fesi mo ni, ' Kabiyesi, a n lọ si Oke Ironu ti n bẹ
ninun Igbo Elegbeje, ki ọgbọn ba tubọ wọ inu ilu wa, ki oye ba
tubọ de ibẹ. Ṣugbọn emi bẹẹ ̀ yin tọkantọkan, ẹ ma ṣaisọ ẹni
ti ẹyin jẹ, ẹ má si ṣaisa ipa yin fun wa ni ọnakọna ti ẹ ba mọ
ti o le jẹ iranlọwọ fun wa.  '

"Nigba ti iwin náà gbọ bayii, o bẹrẹ si sọrọ o ni:

 Ẹmi ni Adeforiti, ẹbọra ti ile rẹ̀ n bẹ ni àjùlé ọrun, orukọ
ti Olodumare fun mi ni yii, nitori emi ni o ni iforiti ju lọ laaarin ẹda. Ọpọlọpọ nnkan rere gbogbo ni iforiti si ti mu ba mi.

Ẹda ti ko ba ni iforiti, yala ni inu aye tabi ni ode ọrun, ẹda
lasan ni. Ni akoko ti iwin buruku kan ni eti ode ọrun ba ọmọ
rẹ̀ ja, ti ko si ẹni ti o le la ija náà , emi ni mo pari ija wọn. Orukọ
iwin buruku yii ni Ibinu-ẹkun ti i ṣe ibatan Igberaga-ibanujẹ
ni idi iya. Ibinu-ẹkun ni ẹni ti o le binu ju lọ laaarin ohun gbogbo
ti m bẹ loju omi tabi ni isalẹ ilẹ, ti o wà lofuurufu tabi ni
iyangbẹ ilẹ. Ni akoko ija yii, gbogbo awọn ẹbọra. ode ọrun
bẹ ẹ, ṣugbọn oun kò gbọ, o le ọmọ rẹ̀ wa si ile aye ki ọmọ náà 
ba le ni ipin tirẹ̀ ninu ọkẹ aimoye ibanujẹ ti n tẹ le ọmọ eniyan 
kiri titi ọjọ aye wọn. Mo dide mo lọ si ile Ibinu-ẹkùn lati
yi i lọkan pada kúrò ninu ero yii, ṣugbọn pẹlu kùmọ̀ ni oun
fi le mi jade. Ni ọjọ keji, mo tun lọ, ṣugbọn bi o ti fi oju kàn
mi ni o yin ibọn, diẹ l'o si kù ki ibọn náà bà mi. Mo tun lọ



A FI OJU WA RI ỌRUN APADI

ni ọjọ kẹta pẹlu, ṣugbọn o bu mi lati ẹsẹ mi de ori koko,
o fa ada yọ, ni igbẹyin o fi ada le mi de ile mi koko.
Sibẹ mo lọ ni ọjọ kẹrin, ṣugbọn o fi ògèdé pe aja Eṣu lati isalẹ
ilẹ ni inu okunkun biribiri ki aja náà ba wa pa mi jẹ, ṣugbọn
ọwọ aja yii ko tẹ̀ mi, mo si tun mu suuru mo lọ ba Ibinu-ẹkun
nì ọjọ karùn-ún , ṣugbọn ki n to de ọhun, o ti mọ pe mo n bọ o si
ti ko oniruuru awọn ẹda ọrun ti iwa wọn ba tirẹ̀ mu silẹ dè
mi, bi mo ti yọ l'ọkankan ni mo ri gbogbo wọn pẹlu ohun elo
ìjà ti wọn n fẹ fi ṣe mi ni ijamba, ṣugbọn emi duro ni okeere
mo si bẹ Ibinu-ẹkùn taanutaanu pe ki o ṣe aforiji fun ọmọ rẹ̀,
lẹyin eyiini, emi náà pada lọ si ile mi, Sugbọn bi ilẹ ọjọ keje
ti n mọ hai ni mo tun dide, mo ba ile Ibinu-ẹkun lọ, àṣé oun
ti ni ero pe mo le wa ba oun, o si ti dẹ pakute si ọna de mi ni
oru. Riri ti o ri mi ni inu bi i ti o n sare bọ wa pade mi. O
gbagbe pe oun ti dẹ pakute si oju ọna dè mi, ibi ti ti o ti ni ki
oun kọja ni oju ọna wa ba mi ni pakute ti mu un, ọran mi wa
tubọ le, ijangbọn n le mi bọ mo pade ijangbọn lọna, ati kuro
lọwọ ijangbọn di ijangbọn fun mi. Mo yara bẹ awọn iwin
ti n bẹ ni agbegbe ibẹ ki wọn ba mi tu Ibinu-ẹkun silẹ, ki
wọn si to ṣe eleyii tan mo ki ire mọlẹ mo sare tagbaratagbara.

"Igba ti wọn tu u silẹ tan, o bẹrẹ si wa mi kiri, o ranṣẹ lọ
si ile aye, o ran lọ si àjùlé ọrun o wa mi de ọrun Apaadi pàápàá ,
ṣugbọn ko rì mi mo fi ara pamọ patapata nitori mo ti mọ pe
mo da ọran ti o kọja ọran, mo wo kiniun loju, mo ṣe "Siọ"
si ijapa, mo tẹ ọka ni iru mọlẹ, mo mu obinrin jade ni ọjọ
ti orò gba ode. Nitori ẹṣẹ mi nla ni, mo ba inu iho ilẹ lọ ọgọta
ọjọ ni mo si gbe lọhun ki n to jade.

"'Ni opin ọgọta ọjọ, mo jade. Jijade ti mo si tun jade
pẹlu, ile Ibinu-ẹkun ni mo kọ ori si. Akoko yìí gan-an ni olori-
buruku yii wa mu mi, o le mi o ba mi nibi ti mo ti n sa lọ. Nigba ti
o si mu mi, o fi okùn si mi ni ẹsẹ o si so mi mọ igi rẹ̀gẹ̀jì kan
ti n bẹ ni ita rẹ̀, mo kọ ori si odo, mo n fi dirodiro, oun si gbe
ẹru paṣan jade, o bẹrẹ si fà wọn yọ ni ọkọọkan o si n nà mi.
Nigba ti o ṣe ti mo ri jọwọlọ ti mo si n ku lọ, o tu ẹsẹ mi kuro
lara igi o si gbe mi jù silẹ o ṣebi mo ti ku ni. Lẹyin eyi o wọ
agbala rẹ̀ lọ o si bẹrẹ si wa igi lati fi da ina sun mi, ṣugbọn
ki o to pada de, atẹgun ti fẹ si mi mo si ti dide, mo sa lọ.

61

A Fi OJU WA RI ỌRUN APADI

"Igba ti mo de ile mi, mo ṣe itọju ara mi daradara, ki ilẹ
si to mọ, ara mi ti le.

"Mo tun dide ni owurọ ọjọ keji, o di ile Ibinu-ẹkùn. Igba ti
mo yọ lọkankan, ti o ri mi, agara ti da a, o ju ọwọ si mi ki
n máa bọ̀, emi náà si n lọ, mo wọ inu ile rẹ̀ pẹlu ibẹru ṣugbọn
laipẹ ni mo ri i pe èrè ̀ iforiti mi ti de, mo ti ṣẹgun, mo ti gun
oke de ori, mo ti ṣe dáadáa ninu idanwo, mo ṣẹgun Ibinu-ẹkun
patapata, oju rẹ̀ rẹ̀, mo pe ọmọ rẹ̀ wọle, o tiba niwaju baba
rẹ̀. Bẹ́ẹ̀ ni mo pari ija lile náà .

"Gbogbo bi mo ti n ṣe ni Olodumare n wo mi, ìgbà ti mo
si n pada bọ wa si ile, mo gbọ ohun kan lati oke wi pe, '' Nitori
iwọ ṣe eyi, a ki yoo pe ọ ni orukọ rẹ atijọ mọ, Adeforiti ni a
o máa pe ọ, nitori iwọ ni iforiti ju awọn ẹda iyoku lọ."

"Ati ọjọ yii wa ni Ẹlẹdaa ti fi ohun gbogbo tẹ mi lọrun
ni ile mi, ṣugbọn, iwọ ọmọ eniyan . Bi mo ti ri ọ lonii, inu mi dun
jọjọ, mo si fẹ ki o wi fun awọn eniyan rẹ, ki ẹ tẹ le mi, ki ẹ wa
lọ mọ ile mi." 

"Nigba ti o wi bayii, mo tọrọ aaye lọwọ rẹ̀, ki o fun mi ni
aaye diẹ ki emi ati awọn ẹgbẹ mi lọ ronu nipa ọran náà , o si
gbà bẹẹ fun mi.

"Igba ti a bila sẹyin diẹ bayii ti a jokoo ni ibikan ti a ṣe àṣàrò
lori ọran náà , ogunlọgọ ninu awọn ọdẹ ni wọn fẹ pe ki a ba
a lọ, ọpọlọpọ ni awọn ko de ile iwin ri, awọn fẹ mọ bi ile wọn
ti ri, ati pàápàá pe eleyii jẹ ọlọla laaarin awọn ẹmi wọnni. .

"Nigba ti a pada tọ ọ lọ mo wi fun un pe awọn eniyan mi ti
pinnu ati ba a lọ. A ba tẹ le e. A ko rin tobẹ nigba ti o dede
duro ti o ba ilẹ sọrọ o ni, 'Iwọ ilẹ, la ẹnu fun mi, mo fẹ lọ
si ile iya mi." Bi o ti wi bayii, pẹ̀rẹ ni ilẹ là ti a si ri àtẹ̀gùn
didara kan bayii ti o ba iho ilẹ lọ, gbogbo wa sa bẹrẹ si tọ
àtẹ̀gùn yii ba isalẹ lọ, a de ohun, a ba ara wa ninu afin nla kan ti o dara
tobẹ ti ko si ọrọ lati fi ṣe apejuwe ibẹ, àṣé ile rẹ̀ ni eyini.. Igba ti
a de ọhun, o mu wa tọ iya rẹ̀ lọ, o fi wa han an, iya rẹ̀ náà si
ki wa dáadáa , iya rẹ̀ náà sanra diẹ gbogbo ara rẹ̀ si n dan, o mọ

tonitoni ṣugbọn oju rẹ̀ kò dabi oju eniyan nitori ṣe l'o ri rubutu
bi oju igbá tabi oju ife ẹmu, oju meji ni, ṣe ni awọn oju meji

62

A FI OJU WA RI ỌRUN APADI

náà si n yi soke sodo lẹkọọkan, o ba ni lẹru gidigidi. Ṣugbọn eyin
rẹ̀ funfun ti n ko ri iru rẹ̀ ri, o dara, o ri wẹrẹ.

"Lẹyin igba ti a ki iya rẹ̀ tan, o mu wa lọ si ibi ti a máa gbe,
O ni ki a da ara wa si ọna mẹrin, a. si ṣe bẹẹ wọn si ko ìdá
kọọkan pọ si inu ìyára nla kọọkan kaakiri. Ṣugbọn bakan náà ni
gbogbo iyara nla nla náà ri.

"Lọjọ ti mo ti de inu aye n ko gbadun to bi mo ti gbadun
ni ile iwin yii ri. Idi rẹ̀ ni pe ohunkohun ti a ba n fẹ n bọ siwaju
wa ni, ko si pe a n beere lọwọ ẹnikẹni ki a to ri i. Bi a ba wi pe
iṣu n wu wa jẹ, were ni iṣu a bọ silẹ niwaju wa ti yoo maa horu.
ninu awo, bi a ba wi pe irẹsi n wu wa jẹ oun ọbẹ adiẹ, ki a wo
iwaju ki a ri irẹsi pẹlu adiẹ ti wọn ti din ti o gbẹ tẹkitẹki ni.
Igba kan ti mo wi pe ẹmu n wù mi mu were ni mo ri ẹmu ogidi
niwaju ti o n ru pata. Ko si pe a n wa nnkan a kò ri rara.

""Nigba ti o di alẹ ọjọ ti a de ibẹ yii, iwin náà wi fun ni pe oun
ni iṣẹ kan lati ṣe ati pe oun si fẹ ki a ran oun lọwọ lati ṣe ninu
iṣẹ náà . Igba ti a beere iṣẹ ti o n fẹ ṣe yii o ni oun fẹ kọ ile 'Igbega-
ọrun'. Ile yii jẹ ile ti Ẹlẹdaa ti n fẹ ki ọpọlọpọ ninu awọn ara
ode ọrun kọ ati pe nitori ti ọpọlọpọ ti gbiyanju ti wọn ko Je
kọ ọ oun ti sọ fun Olodumare pe oun fẹ kọ ile náà Olodumare ti
gba fun oun o si ti fi ilẹ ibi ti oun le kọ ile náà si han oun, nitori naa 
oun fẹ lọ bẹrẹ si máa ṣanko ki oun ṣe diẹ ninu iṣẹ náà lowurọ ọjọ
keji, inu oun o si dun bi a ba le ba oun ṣan diẹ ninu oko yii. A
gbà pe a o ba a ṣiṣẹ rẹ̀.

"Nigba ti o di owurọ ọjọ keji, wọn gbe apoti kan jade,
apoti ti mo sọ pe a ri pẹlu wọn loju ọna nì. Igba ti wọn si
si apoti yii wọn kó ẹwu pupọ jade ẹ̀wù iṣẹ ni, wọn si pin in
fun gbogbo wa. Lẹyin eyi, wọn ko àdá fun ni, a mura o di
inu igbo ti Ẹlẹdaa pa laṣẹ pe ki Adeforiti ti kọ ile igbega-ọrun.

'A ṣan igbo gbogbo ti o wà ni ibi ti a o kọ ile yii si a pada
wa si ibi ti a n gbe. Nigba ti a o fi de ibẹ ni ọjọ keji, gbogbo igbo
wọnni ti dide wọn duro ṣanṣan, igi ti gbongbo rẹ̀ ti wú tún ti gbongbo mọlẹ, ewe ti o ja silẹ tun pada lọ si ori igi, bẹ́ẹ̀ ̀ni
awọn ẹka gbogbo pada lọ si ibi ti wọn ti wà ri. A tun mura,
a n ba iṣẹ náà lọ. A pari oko yii ki ilẹ to ṣu, a si fa gbongbo awọn
igi ati ìtàkùn tu, a da ina ti igi iroko ti o wà nibẹ ni ọrùn, a
wu gbongbo awusa, a si to igi gbigbẹ yii ọganwo ka, a da ina

63

A Fi OJU WA RI ỌRUN APADI

nla yi awọn igi buruku wọnni po eyi ni a ṣe ti a pada wa
si ile.

" Kutu hai owurọ ọjọ keji ni a tun lọ bẹ ibẹ wo. Nigba ti a
si máa de ọhun, awọn eweko wọnni ti hù, ina ti a da ti ku,
ohun gbogbo tun ti pada di bi ti atẹyinwa.

"Lẹyin eyi a bẹrẹ si wa awọn lebira kiri, awọn ara ọrun gan-an .
Adeforiti ni oun ro pe afi awọn ara ọrun gan-an ni yoo le ba oun
ṣiṣẹ náà . O wa lebira titi kò ri, o ba lọ sọ fun iya rẹ̀ o ni, 'Iwọ
ìyá mi tootọ, mo ti gbiyanju bi o ti yẹ ki n gbiyanju to, ṣugbọn
sibẹsibẹ n ko le ṣan oko ti o wà ni ibi ti n o kọ ile "Igbega-
ọrun " si, ẹ ma ṣe binu pe mo gbagbe ki n sọ fun yin ki n to bẹrẹ
iṣẹ náà , ṣugbọn ẹ jọwọ iya mi ọna wo ni mo le gba ri lebira ti
yoo ba mi ṣiṣẹ náà ti n o fi le kọ ile "Igbega-ọrun'" ?

"Iya rẹ̀ wo o taanutaanu ninu ile wọn, oju obinrin náà yi soke
sodo o n kọ bi ìmònàmọ́ná oju ọrun o dahun o ni, 'Ọmọ mi,
ọmọ mi, ma ṣe dawọle ati kọ ile Igbega-ọrun, awọn ti o jù ọ lọ
ti gbiyanju bẹẹ ̀ni wọn ko le ṣe e, nitori Ọlọrun ọba nikan l'o
mọ bi ile Igbega-ọrun yoo ti ṣe dide, ṣugbọn nipa ti lebira,
awọn wọnni ko si ni ihin, wọn wà ni Ọrun Apaadi. Afi bi o ba
lọ si Ọrun Apaadi ni o to le ri wọn. Bi o ba maa lọ, o ni lati lọ
gbe epo alaaafia ti ń bẹ ni iyara mi ki o fi pa ara, nitori ki ina
Ọrun Apaadi má ba le ṣe ọ ni nnkan kan, bi o ba si fẹ mu awọn
ọrẹ rẹ lọ, awọn eniyan wọnyi, o ni lati fun olukuluku wọn ni fila
airi ti n bẹ ninu apoti nla ni àbáwọ inu iyara mi kekere, ki
wọn de e nitori Eṣu ko gbọdọ ri wọn, ṣugbọn bi o tilẹ jẹ pe
ẹnikẹni ko ni le ri wọn bi ko ṣe iwọ, sibẹ awọn na ni lati fi epo
alaaafia pa ara. Bi o ba pinnu ati lọ dandan (nitori mo woye
pe ọran náà wà lọkan rẹ pupọ). Igba ti o ba de Ọrun Apaadi gan-an ,
má lọ gan-an ran si ọdọ Eṣu ni inu aafin rẹ̀. Ṣugbọn ma ṣe dọbalẹ
fun un, bẹ́ẹ̀ ni ìwọ ko gbọdọ ke "Kabiyesi", nitori ọjọ ti ọmọ
imọlẹ ba tẹriba fun Eṣu ni aye ọmọ náà pin. Iba ohun ti mo
le sọ fun ọ ni eyi, ọmọ mi.' 

" Adeforiti mura ati lọ wa lebira dandan o si wi fun wa ki
a mura di ọjọ keji ki a ba ba oun lọ ki awa náà tilẹ wo bi Ọrun
Apaadi ti ri.

"Igba ti ilẹ ọjọ keji mọ, o gbe igo epo alaaafia jade, gbogbo wa
fi ra ara, lẹ́yìn naa o pin fila airi fun ni, a de e, ẹnikẹni ko sì le

64

A Fi OJU WA RI ỌRUN APADI

ri wa mọ afi oun. Ẹ ma ṣe gbagbe pe Àjùlé Ọrun ni awa wà yii
o, nitori ibẹ ni ile Adeforiti. Igba ti a mura bayii tan, a mura,
o di ọna Ọrun Apaadi.

'"Bi a ti kuro ni Àjùlé Ọrun tan ti a fi agbegbe ibẹ silẹ patapata.
ti a fi ẹsẹ le ọna Ọrun Apaadi, nnkan ti o kọ ya ni lẹnu ni ẹbọ
ti o wà ni oju ọna ni apa ọtun ati apa osi lọ, ogunlọgọ wà ninu
apaadi ti wọn bu epo si, igba miiran odidi maluu a wà ninu epo,
igba miiran wọn a bu epo si ẹkọ tutu, igba miiran wọn a ko
ẹyọ owo si inu apaadi wọn a bu epo si i, wọn a la ifun adiẹ
wọn a rọ epo si i. Gbogbo ẹbọ ti ọmọ araye n rú si Eṣu ni
ikorita ni wọnni. Eyi ti wọn ba ru lojumọ a wà ni eti ọna ile
Eṣu lọ, igba ti Eṣu ati awọn ọmọ ogun rẹ̀ ba si fi máa jẹ ti ọjọ -
kan tan, ọmọ araye a ti pese ti ọjọ keji silẹ, nitori eyi, apaadi
pẹlu egungun ẹran a dabi okiti ọ̀gán si apa ọtun ati apa osi
ọna lọ, nitori ọjọ si ti pẹ ti awọn ọmọ araye ti n ṣe wọnyi apaadi
pọ tó bẹ́ẹ̀ ti o jẹ pe nigba miiran ti eniyan ba wo apa ọtun a ri egungun
ati apaadi lọ ni ogunlọgọ mẹẹli, bi o tun wo osi a ri i bakan naa lọ.

"Igba ti o ṣe ṣa, a de Ọrun Apaadi ni ibi ti Eṣu ti n ṣe ọba wọn.

"Nnkan kini ti o le kọ ya ẹnikẹni lẹnu nigba ti o ba de Ọrun
Apaadi ni aisi eto rara fun ohunkohun. Gbogbo ibẹ ri ṣúkuṣùku
ṣùkùṣukù, ko si ọna kan ti o gún gbogbo ọna ri wọ̀gọwọgọ.

-"Lẹyin náà , ati Eṣu ati awọn ọmọ ogun Eṣu, ko si eyi ti inu
rẹ̀ dun rara ninu wọn, ṣe ni gbogbo wọn fajuro.

"Eṣu ko ri awa, ṣugbọn awa ri i dáadáa . Nigba ti Adeforiti yọ
si i ni aafin rẹ̀, ṣe ni Eṣu ta gìrì bi o si ti n mu un kiri ọkan rẹ̀ ko
balẹ rara, bi igi kan ba dá, aya Eṣu a ja, bi ẹnikan fi ẹsẹ kọ,
aya Eṣu a là gàrà, ọkan rẹ̀ kò balẹ rara, hilahilo ni Eṣu n ba
kiri. Eleyii han gbangba bẹẹ lara awọn iranṣẹ rẹ̀ pẹlu, tobẹ̀ ti
Adeforiti fi bi Eṣu wò idi rẹ̀ ti ọkan gbogbo wọn ko fi balẹ bẹẹ .
Eṣu dahun Eṣu wi pe: 'Awa ti o jẹ pe iṣẹ ibi ni iṣẹ wa mọ pe
ẹsan n bọ lọjọ kan, ṣugbọn a kò mọ wakati náà ti ẹsan o de.'

"A ba Eṣu lori itẹ. Ẹda ti o ba ni lẹru gbáà ni, o ni iwo kan
ṣoṣo lori, ina si n jo lara iwo náà bẹẹ ̀ni iwo pàápàá ko jona, o ni
ìyẹ́̀ meji kùọ̀kùọ̀ kan bayii ni apa, eekan rẹ̀ si gùn, o dabi eekan
awodi, eyin ẹnu rẹ̀ pupa o kun fun ẹjẹ, ẹjẹ l'o wà lẹnu rẹ̀ ti o
duro fun bi ìtẹ ẹnu, eyin wọnni gbooro ọkọọkan to eyin mẹta
papọ ṣe ọkan ṣoṣo gbogbo eyin náà si mú bérébéré bi abẹ ìfárí.

65

A FI OJU WA RI ỌRUN APADI

Ẹsẹ Eṣu dabi ẹsẹ ògòngò, sibẹ o ṣe bi ọba, nitori ẹ̀wù ti o wọ
sọrun, ti goolu ni, ṣugbọn goolu náà ti dipẹta eeri dudu dudu gbogbo
ti bo o, ko dan bi goolu mọ bẹẹ ni goolu ni.

''Igba ti Adeforiti ba a sọrọ nipa lébìrà ti o ba lọ fun un
tan, Eṣu ṣe ileri ati fun un ni lebira ṣugbọn o wi fun Adeforiti
pe oun fẹ fi diẹ han an ni Ọrun Apaadi ki o to lọ.

"Eṣu dide, Adeforiti náà tẹ le e, awa náà tẹ le wọn. Igba ti a
rin diẹ ni Eṣu wi pe : ' Adeforiti, ibi ti mo fẹ kọ mu ọ lọ ni ibi ti
a n pe ni "Pakute Eṣu" ibẹ wà lati máa ran mi leti ati ṣe ibi
ki n má ba gbagbe."

"Igba ti a de Pakute Eṣu yii nnkan ti o kọ fi han an ni owo goolu
ti o pọ̀ ti o pupa dẹ̀dẹ̀ ti o n dan yinrinyinrin. Wọn kó owo náà 
sinu ibikan bayii ti o dabi ile ti eniyan kàn fun ẹyẹ. Ṣugbọn
lẹyin owo náà ni a ri ejo ọká ti o ká jọ ti o gbe ẹnu soke ha-n-ha.
Eṣu tọka si i, o wi pe, 'Igba ti mo ba wa si aye ti mo ti ọmọ eniyan 
mu owo olowo, owo ti ki i ṣe ti wọn, wọn ko mọ pe ejo ọka

66

A Fi OJU WA BI ỌRUN APADI :

ni awọn ti ọwọ bò lẹnu '. Lẹyin eyi, o tun fi ile kan han Adeforiti,
a ri obinrin ati ọkunrin kan ninu ile náà a si ri ọmọ owú kan
ni ilẹ. Igba ti Eṣu de ibẹ o ni, 'Ẹ bẹrẹ kẹ̀' bi o ti wi bayii, ṣe
ni ọkunrin ki ọmọ owu mọlẹ ti o bẹrẹ si fọ ọ mọ obinrin lori,
lẹyin eyi, Eṣu ni, 'Wo o bi ọkunrin náà ti n fọ irin mọ obinrin
lori, bẹ́ẹ̀ ni tọkọtaya ni wọn'. A tun kuro ni ibi eyi o di ile
miiran, igba ti a de ọhun, a ri awọn ọkunrin meji lori àkàsọ̀ kan,
nigba ti Eṣu de ibẹ o wi fun eyi ti o wà ni isalẹ akasọ ki o fa
ẹsẹ eyi ti o wà ni oke, loootọ eyi ti o wà ni isalẹ ṣe bi o ti wi, o fa
á lulẹ werewere, o gba ipo rẹ̀. Bi o ti jokoo si ipo onitọhun tan
afi riri ti a ri ejo nla kan ti o n yọ ori bọ̀, ti o lọ mọ ọkunrin yii,
were o pa a were o gbe e mì. Bi o ti gbe e mi tan ni Eṣu dahun
o ni, 'O fi ẹ̀rú gba ibukun, ko duro gbadun ibukun '. A ba tun
n lọ. Ko pẹ pupọ, a de ile miiran a ri obinrin arẹwa kan ti o
dara pupọ a si ri ọkunrin kan ti o duro ti i, bi a ti de ibẹ Eṣu
wi fun obinrin náà , o ni, 'Ṣiṣẹ rẹ ki n ri ọ'. Bi o ti wi bayii, ṣe
l'a ri obìnrin náà ti o rẹrin si ọkunrin ti o duro, o ni, 'Ko si
ọkunrin miiran laye ti o dara to ọ, ko si si ẹni ti mo fẹran to ọ
lode aye titi de ara iya ati baba mi, fi ẹnu kò mi lẹnu, olufẹ
mi ọwọn ju lọ'. Bi o ti wi bayii ti ọkunrin yii fi ẹnu ko o lẹnu
ko jẹ ki ọkunrin náà gbe ori kuro lẹnu mọ, o dì mọ ọn, o n fa a lọ
o si fa a de ibi odò jinjin kan o fa a ju sinu odo, odò gbe onitọhun
lọ. Eṣu tun sọrọ o ni, 'Ko mọ pe ifẹ oju l'o nì si oun, o fi ara
silẹ o jẹ ki o ta oun sinu odò. Igba ti a tun de ibikan a ri awọn
ọkunrin mẹrin, igba ti Eṣu de ibẹ o ni, 'Ẹ ṣe bi ẹ ti i ṣe'; bi o
ti wi bayii ni awọn mẹta mu ẹni kẹrin ti wọn ko ọwọ rẹ̀ sẹyin
ti wọn fun un l'okun danindanin. Lẹyin náà wọn ko ohun ini
rẹ̀. Igba ti wọn tun ronu titi wọn kuku pa a. Ko pẹ ti wọn
pa a tan ti awọn ẹnikan de ti wọn mu wọn lọ. Ko si pẹ ti
a ri i ti wọn yẹgi mọ awọn mẹtẹẹta. O pẹ diẹ ni a tun ri awọn
mẹta yii ti awọn jade nibomiran lati inu iyara kan o si ya ni
lẹnu pe ẹni ti o ti ku tun dide, ṣugbọn afi igba ti a ri i ti ẹnikan
tun mu wọn ti o sọ wọn sinu epo gbigbona. Lẹyin eyi, Eṣu
wi pe : 'Wo o, awọn ọlọṣa ji owo olowo wọn yẹgi mọ wọn ninu
aye, igba ti wọn tun de ọdọ mi l'ọrun mo sọ wọn sinu epo
gbigbona'. Eṣu ba rẹrin diẹ bayio, eyi si ni igba kini ti a ri
ohun ti o jọ ẹrin lẹnu rẹ̀.

67

A Fi OJU WA RÍ ỌRUN APADI

"Ọpọlọpọ nnkan ni a tun ri ni Pakute Eṣu ni Ọrun Apaadi,
ṣugbọn ko si aaye lati to gbogbo wọn lẹsẹẹsẹ.

"Eṣu tun mu Adeforiti lọ si ibi ti o pè ni Òpópó ìyà -ẹ̀ṣẹ̀.
Ibi yii ni wọn ti n fi iya jẹ gbogbo ẹni ti o ti ṣe ibi ninu aye
ki wọn to fi aye silẹ ṣugbọn eyi ti o buru ju lọ ni pe wọn ko
tun le ku mọ, ki wọn maa jiya titi ṣaa ni. Ẹni ti a kọ ri ya ni
lẹnu pupọ, iranṣẹ Eṣu kan l'o jokoo ti ọkunrin náà ti o n gba ìṣó 
mọ ọn loju ti onitọhun n ke ṣa. Ẹnu ya Adeforiti pupọ ṣugbọn
Eṣu wi fun un ki o má jẹ ki ẹnu ya oun ki o má si ṣe kaaanu rẹ̀,
Eṣu ni, 'O kò mọ bi ọmọ araye ti le to ni, ẹni ti iwọ n wò yii ti
yọ oju ẹni mẹfa lode aye, o ti paṣẹ ki wọn yọ eekan ọmọ ika
ẹsẹ mẹwẹẹwa ẹni mẹfa laye laijẹ pe wọn ti ku, ko ha yẹ ki oun
náà jiya diẹ ni ?' A tun ri ẹnikan ti o wà ninu ikoko irin,
ikoko náà gbona tobẹẹ ti o jẹ pe gbogbo ara rẹ̀ po l'o pupa
dẹ̀dẹ̀, gbogbo ara ọkunrin náà bo bòròkòtò o n ke, 'Ara n ta mi
o, ara n ta mi o, ara n ta mi o". Aanu rẹ̀ ṣe ni ṣugbọn Eṣu ko
tilẹ sọ pe oun gbọ nnkan ti o n sọ, o wi fun Adeforiti pe ẹni ti o
ri yii ti ran awọ ẹranko mọ eniyan lara lode aye o si ti fa ẹni náà 
fun kiniun pa jẹ, o ti gbe eniyan sinu posi laaye, o si ti ni ki wọn
kan posi pa, o gbe onitọhun sinu posi laijẹ pe o ti ku. Wọn
so okùn mọ ẹnikan lapa ati lẹsẹ awọn iranṣẹ Eṣu meji fà á ,
wọn n fi i ra ina ileru ti o tobi ti o n jo ti o gba gbogbo agbegbe
ibẹ lọ, ọkunrin yii n ke ṣugbọn wọn ko fi silẹ bẹẹ ni kò ku. Awọn
miiran wà fi wọn ti fa apa wọn kan ya kuro lara ti wọn n gbe
kukute ti o kù kiri ti ẹjẹ wà bálabàla loju apa ti wọn faya
lọ ti oju egbo ko san ti ẹjẹ ko dawọ duro ti wọn n rin bẹẹ ̀ kiri.
Ṣugbọn ki i ṣe gbogbo awọn ara Ọrun Apaadi l'o n jẹ iru orẹ́ ti
a sọ wọnyi, awọn ti wọn n jẹ iru iya buruku bawọnni ni awọn
ti wọn to jẹ alagbara ni igba aye wọn ti wọn si ti lo agbara
wọn lati fi da ọmọ ẹlọmiran l'oro iru eyi ti a ti darukọ gbogbo.
A de ibikan ti a ba ọkunrin kan ti o rọra jokoo ni oun nikan ti
o n sọkun ti ẹnikẹni ko si ni agbegbe ibi ti ọkunrin náà wà rara,
igba ti Eṣu si fi han Adeforiti o ni, 'Olowo patapata ni eleyii
nigba ti o wà ni aye, ṣugbọn ko fi owo rẹ̀ ṣe ẹnikẹni loore, o le
gbogbo eniyan kuro lọdọ rẹ̀, ki i fẹ ki ẹnikẹni sunmọ oun. Nisisiyi,
o ti ku, o wa si ọdọ mi, o n wa ki oun tilẹ ba ẹnikan sọ gbolohun

68

A Fi OJU WA RI ỌRÙN APADI

ọrọ kan ṣugbọn kò ri, o di ẹẹdẹgbẹta ọdun ti o ti de ibi ti o wà
yii laisọrọ si ẹnikẹni.
''Oniruuru ẹda ni o n jiya ni (Ọrun Apaada, a ri baba ti o yinbọn
pa ọmọ rẹ̀ laye, ìyá ti o fun ọmọ ni oogun jẹ lati fi pa ọmọ,
aburo ti o lu ẹgbọn pa ati ọkẹ aimoye iwa buruku gbogbo ti
awọn ọmọ eniyan n hu. Ẹṣẹ pọ laye, a! Ẹni ti o ba fẹ mọ bi ọmọ
eniyan ti buru to ki oluwarẹ̀ lọ si Ọrun Apaadi nitori ẹṣẹ ti ẹnikẹni
ko le fi ẹnu rẹ̀ sọ, tabi ki ọwọ kọwọ kọ silẹ fun ati kà wà ninu
ẹṣẹ ọmọ eniyan . Ṣugbọn inu Eṣu pàápàá ki i dun lati ṣe ibi ko si
n le ṣe ibi laijẹ pe ọmọ eniyan fun un ni aaye. Oun pàápàá wi fun
Adeforiti o ni, 'A, Adeforiti, inu mi ko le dun laelae, nitori emi
pàápàá n fẹ fi ibi ṣiṣe silẹ n ko le fi i silẹ ni. Ibẹrẹ ni n ko ti tete
ko ara mi ni ijanu ṣe ni mo bẹrẹ ni ibi kekere ṣugbọn diẹdiẹ
ni iwa buruku mi n bi si i tobẹ ti o jẹ pe, lonii yii, ti o ti to ẹgbẹ
gbẹrun ọdun sẹyin ti mo ti n huwa ibi wọnyi, o ti di aṣa mi
gan-an o ti di ounjẹ fun mi, emi pàápàá mọ pe ìwà ti mo n hu ko le
ṣe mi ni anfaani, ṣugbọn ati fi iwa wọnyi silẹ ko ṣee ṣe. Ṣugbọn,
sibẹsibẹ, ki i ṣe igba gbogbo ni mo n ri aaye laaarin awọn ọmọ eniyan ,
nitori bi ọmọ araye ko ba ti fi aaye silẹ, bi o ti wù ti mo sa ipa
to n ko n le ri aaye laaarin wọn. Mo ranti ni aipẹ yii ti mo n ti
ọkunrin kan ki ija bẹ silẹ laaarin oun ati aya rẹ̀, ṣugbọn iwa alakọri
obinrin yii tutu ju fun mi, bi ọkọ ba ti n sọrọ lile ni oun n sọrọ
rirọ, bi ọkọ ti n fajuro ni oun n rẹrin, igba ti o ṣe, ọkọ pàápàá le mi
kuro lọdọ ara rẹ̀, mo ba tun ba irinkiri mi lọ.  
"Igba ti Eṣu pari ọrọ yii, Adeforiti ri i pe akoko ti lọ, o wi
fun Eṣu ki o mu oun lọ si ọdọ awọn lebira ti oun n fẹ nitori oun fẹ
tete pada. '
"Eṣu náà ba mu un lọ, ṣugbọn iyalẹnu l'o jẹ fun wa nigba ti
a de ibẹ ti o jẹ pe awọn ẹranko ni a ba, kiniun, agbọnrin, ẹkùn,
ikooko, ẹfọ̀n, erin, maluu, rakunmi, ẹṣin, aguntan, ewurẹ, kẹtẹkẹtẹ,
aja, ologbo, ekute, okete, ati awọn bẹẹ ̀ bẹẹ ̀ lọ. Ṣugbọn igba ti
Eṣu de ibẹ ti o na ọwọ soke bayio, ti o ni ki mejila ninu wọn
jade, ṣe ni a ri ti awọn ẹranko wọnyi yipada ti wọn di ènìyàn .
O fi mejila ninu wọn fun Adeforiti, o tun rẹrin kekere bayii o
ni, 'Emi ni mo sọ wọn di ẹranko, mo ti mu wọn kuro ni ipo
eniyan , wọn ko gbọdọ kuro ni ibi ti o ti ri wọn yii, mo n lò wọn
fun iṣẹ ṣiṣe ni'. Lẹyin eyi, o ni, 'Ẹ pada si ipo yin', Were ni

69

A FI OJU WA RI ỌRUN APADI

gbogbo awọn eniyan wọnyi tun ti yipada ti wọn di ẹranko afi
awọn méjìlá ti o fi fun Adeforiti ni Adeforiti mu wa si ile rẹ̀. 

"Bayii ni a ri bi Ọrun Apaadi ti ri. Ibi buruku ni. Pẹlu ayọ
ni awa náà fi pada bọ, nitori ṣe ni gbogbo ibẹ n rùn ṣuu, ko si
nnkan kan ti eniyan ri ti o ba ni loju mu, ko si orin kikọ, ko si ẹrin
ririn, ko si ki ẹnikan ba ekeji ṣire, ibanujẹ kun ibẹ de ẹnu.

"Bi a ti pada de Àjùlé Ọrun ti a ṣi fila airi ori wa, ti iya
Adeforiti wa ti Adeforiti n jiṣẹ fun un, ni ọkunrin arẹwa alaṣọ
funfun kan wọle, àṣé iranṣẹ Olodumare ni, bi o ti wọle ni a ri
i ti o ba Adeforiti sọrọ ni ede kan ti awa kò gbọ, afì igba ti o
si máa jade ti o ju ọwọ si apakan bayii ti a dede wo ibi ti o ju
ọwọ si ti a ri ogunlọgọ ohun elo iṣẹ, Igba ti o lọ tan ni Adeforiti
sọ fun wa ti o wi pe iranṣẹ Olodumare ni ati pe ṣe ni Ọba Ọrun
ranṣẹ wa sọ fun oun pe oun ko gbọdọ jẹ ki awọn lebira ti oun mu
ti Ọrun Apaadi wọnni de ibi ile Igbega-ọrun rara nitori iranṣẹ
Eṣu ko gbọdọ de sakani Ọlọrun Ọba. O tun wi pẹlu pe gbogbo
awọn ohun elo ti a ri wọnni, Ẹlẹdaa pàápàá l'o fi wọn ranṣẹ, awọn
ni ìdà iṣẹgun, aake iṣẹgun, ọkẹ iṣẹgun, akengbe iṣẹgun. O wi
pẹlu pe nisisiyi ti oun ti ri ohun elo wọnni a kò ni ba oun ṣiṣẹ náà 
mọ, ki a ba oun lọ sibẹ ni ọjọ keji ki a wa lọ woran. 

"Igba ti ilẹ ọjọ keji mọ, a lọ o di ibẹ. Bi Adeforiti ba si ti
mu ada yii ti o fi ge eweko kan, ṣe ni ada a sa jade lọwọ rẹ̀ ti
ada a máa tikara rẹ̀ ṣiṣẹ lọ, bẹ́ẹ̀ náà ni aake, bẹ́ẹ̀ ̀ ni ọkọ, bẹ́ẹ̀ ni akengbe,
ki a má sa fa ọrọ náà gun lọ titi wakati kan ni ile náà gba Adeforiti
ti o ba oke ọrun lọ. Ile yii ga ti n ko ri iru rẹ̀ ri, o lẹwa rekọja
ala ko si si ẹni ti o le ka iye iyara inu rẹ̀ tan.

" Lẹyin eyi, a pada ba ile Adeforiti lọ. Ṣugbọn mo fẹ sọ fun
yin pe igba ti mo n sọrọ 'ọjọ keji''ọjọ kan' ati bẹẹ bẹẹ lọ awa ti
a jẹ ọdẹ ni a n ka a bẹẹ ̀, igba ti o bá pẹ titi ti oorun ba kun ni ti
a si tun ji ni awa n pe ni ọjọ keji, ṣugbọn Adeforiti ati iya rẹ̀
kò n sùn rara, ilẹ ki i si i ṣu ni ibẹ pe ki eniyan dede ri okunkun,
ṣe ni gbogbo ile n mọlẹ titi ọjọ aye laaarọ lalẹ l'ọganjọ oru.

"Igba ti o to bi ọsẹ kan ti a ti de ibẹ mo wi fun iwin ọrẹ
wa yìí pe a fẹ máa lọ si irinajo wa. Igba ti o si ti ki wa daadaa ti
iya rẹ̀ náà ti sure fun wa tan ni o ṣi ilẹkun kan bayii fun wa.
Jijade ti a jade, oju ọna Oke Ironu ni a jade si, ni ibi ti a ti
kọ ri i.

7o

WÉRÉDÌRAN TI N GBE ILE ÒMÙGÒPARAPÒ

"A kọju si ọna wa, a n lọ, a ko si ri nǹkan kan ju bẹẹ lọ titi o
fi di owurọ ọjọ kan bayii, ni nnkan bi agogo mẹwaa, ti a ri ọna
kan ti o yà ba apa ọtun lọ, A ri akọle yii, o tọka si ọna náà :
'Eleyii ni ilu awọn Alaṣeju nibi ti Ọba. Alayeluwa Alaṣetẹ ti
n ṣe ọba wọn.'

" Orukọ ilu yii ko fani mọra, ṣugbọn bi ko ti fa ni mọra to
yii náà , a fẹ lati lọ mọ ibẹ, nitori a le lọ de ibẹ ki a ri ọgbọn diẹ kọ.

"Igba ti o kù diẹ ki a wọ ilu náà , a bẹrẹ si gbọ ariwo, igba ti
a si de ibẹ ariwo náà ti pọ tobẹ ti ati gbọ nnkan ti ẹnikeji ẹni
n sọ n ṣoro. Bi a ba mu ti ariwo yii kuro, ilu náà dara, nitori
wọn ni mọto, wọn ni kẹ̀kẹ̀kẹ́, wọn ni alupupu, ọpọlọpọ nnkan
Ọ̀làjú ni wọn ni. Ṣugbọn aṣeju wọn nipa eto ṣiṣe ti pọ ju, ilu
ibẹ ni mo ti mọ pe ko si nnkan náà ni ode aye yii ti aṣeju rẹ̀
dara. Àṣé eto ṣiṣe tun le ni àṣejù ninu ! Gbogbo ilu ná po,
wakati kanná ni nwọn nlo lati jẹun, iṣẹju kanná ni nwọn nilati
bu okele. Bi akoko onjẹ ba ti nto, nwọn o lu agogo, were
ọlọpa a fọn ka inu ile. Ẹniti o ba fi iṣẹju kan ṣáju tabi iṣẹju
kan pẹ ki o to bu okele, ẹ̀wẹ̀n ni. Ẹnikẹni ko gbọdọ sọkun lai
jẹ pe o to akoko ẹkun. Akoko ti awa si de ibẹ, akoko ẹkun ni.
Bi ẹkun gbọn ni, bi ko gbọn ni, dandan ni ki oluwarẹ̀ ke hi !
hiI hil ni akoko ẹkun ni ilu awọn Alaṣeju. Akoko ẹ̀rin wà
lọtọ pẹlu, bẹ ṣa ni gbogbo eto wọn.

"Nigba ti akoko ẹkun kọja tan ti mo wọ ile ti wọn ti n ta nnkan bayii, ọkunrin kan wọle, o ko ọpọlọpọ owo lọwọ. Fila
kan ni o fẹ ra o, ṣugbọn bi o ti de ibi ti wọn ti n ta ọja ti o ri
awọn arẹwa wunndia ti wọn n ta ọja náà , ti wọn ń mì, ti wọn
n yan niwaju rẹ̀, ti wọn n pọn ọn náà , ti wọn n fi ọja gbogbo
han an, o bẹrẹ si nawo o ra gbogbo nnkan ti ko ni ero ati rà tẹ lẹ,
o na gbogbo owo tan, bẹ́ẹ̀ ni apo owo meji l'o gbe wa.

"Mo ba bi ọkunrin kan bayii ki o sọ fun mi orukọ ọkunrin
ti o na iru owo yii, ẹni ti mo bi leere wi fun mi pe oun ni Ọgbẹni
Werediran ti n gbe Ile Omugọparapọ.

7

'WÈRÉDÌRAN TI N GBE ILE OMUGỌPARAPỌ

"Ko pẹ pupọ ti Werediran wa si apa ibi ti mo wà ti o sọrọ
si mi, a ba ara wa sọrọ dáadáa , emi pàápàá si tilẹ n fẹ lati ba a ṣe
ọrẹ ki n ba ri aye fun un ni imọran diẹ, nitori bi o ti ṣe nawo yii

ko tẹ mi lọrun rara. Ki a má sa fa a gun lọ titi, o beere ibi ti

mo de si, mo sọ fun un, o si sọ ibi ti oun náà n gbe fun mi, o wi fun
mi pe oin n bọ wa bẹ̀ mi wo ni ọjọ keji. 

''Nigba ti mo kuro ninu ile ti mo ti lọ ra nnkan yii, emi ati
awọn ẹnikeji mi yi ilu naa lọ. Igba ti o máa to agogo mẹta a pada
si ile ti a wọ si. Werediran ọrẹ mi ti wi fun mi pe ki n ma ṣai
jade ni agogo márùn-ún wa woran nitori akoko náà ni akoko ijo.

"Nigba ti o di agogo márùn-ún loootọ, gbogbo ilu bẹrẹ si jo a si
n gbọ ìlù lọtun losi. Ko pẹ pupọ ti a ri Werediran ti o n jo bọ.
Ìlù bàtá l'o n jo, wọn bẹrẹ si lu ilu bayii, ' Werediran, o jẹ gọ-ngọ
gbese, 'gbese, o jẹ gọ-ngọ ; nitọri wunndia, o jẹ gọ-ngọ gbese,
gbese, o jẹ gọ-ngọ ; nitori adelebọ, o jẹ gọ-ngọ gbese, gbese, o

jẹ gọ-ngọ ; nitori afẹ aye, o jẹ gọ-ngọ gbese, gbese, o jẹ gọ-ngọ ;
nitori ainironu, o jẹ gọ-ngọ gbese, gbese, o jẹ gọ-ngọ; nitori.
faari, o jẹ gọ-ngọ gbese, gbese, o jẹ gọ-ngọ ; o ku b'o ti maa ṣe e,
o jẹ gọ-ngọ gbese, gbese, o jẹ gọ-ngọ. 
"Bayii ni wọn n lu ilu náà , eyi ti o si tilẹ ya ni lẹnu ni bi
Werediran ti n jo ijo ìyà náà tayọtayọ, nitori igba ti awọn onilu
ba fi ilu wi pe ' Werediran'! oun a dahun a ni "O jẹ gọ-ngọ gbese,
gbese, o jẹ gọ-ngọ. 
''Igba ti o tilẹ ṣe o ni ki awọn onilu máa ki oun awọn ba bẹrẹ
wọn ni, 'Werediran, Werediran, Werediran, ti n gbe Ile
Omugọparapọ, Omugọparapọ, Omugọparapọ, bi o ba buru tan,
iwọ nikan ni o kù, iwọ nikan ni o kù, iwọ nikan ni o ku,
Werediran, Werediran, Werediran, ọwọ epo ni araye n bani
i la, ọwọ epo ni araye n bani i la, ọwọ epo ni araye n bani i la,
wọn kò n bani lawọ ẹjẹ, wọn ko n bani lawọ ẹjẹ, wọn
kò n bani lawọ ẹjẹ rá rá rá rá rá' (ilu tun sọ). !
"Igba ti o di ọjọ keji, Werediran wa bẹ̀ mi wo gẹgẹ bi o ti
sọ, emi náà si wi fun un pe n o de ile rẹ̀ lọjọ kẹta eyiini. 
"Igba ti o di ọjọ kẹta mo mura o di Ile Omugọparapọ lati
lọ ki Werediran. O dun mi lati ri i pe ki n to de ibẹ agogo ẹkun
sisun ti lu, gbogbo ilu si ti bẹrẹ si sọkun, ṣugbọn nigba ti mo de

72

WEREDIRAN TI N GBE ILE ÒMÙGỌPARAPÒ

Ile Omugọparapọ ni mo ri i pe ẹkun gan-an ni awọn n sun. Nnkan
ti o n pa wọn lẹkun ni yi:

"Ile kan wa ni eti ile Omugọparapọ orukọ ile náà a máa jẹ
Wọbiaparapọ.. Ọrẹ ìmùlẹ̀ patapata ni awọn ara Ile Omugọ-
parapọ ati ti Wọbiaparapọ jẹ, ọrẹ náà jinlẹ gidigidi. Gbogbo
awọn ara Ile Omugọparapọ ni o ni iyawo, ṣugbọn apọn ni awọn
ara ile Wọbiaparapọ, ẹnikan ko ni iyawo ninu wọn. Ibanujẹ
nla l'o si jẹ fun awọn ara ile Omugọparapọ pe bi o tilẹ jẹ pe
gbogbo wọn ni o ni iyawo sibẹsibẹ iyawo wọn kan ṣoṣo ko bimọ.
O wa ṣe, ni awọn ara ile Wọbiaparapọ wi fun awọn ọrẹ wọn ti
iyawo wọn ko bimọ yii pe ki wọn jẹ ki awọn iyawo wọnni wa
gbe ile awọn ni odidi ọdun kan ki awọn ba wọn wa egboogi ti
o daju fun aibimọ wọn wọnyi, nitori, ṣe ki a sọ ootọ kọ? Oloogun
ni gbogbo ara ile Wọbiaparapọ jẹ, wọn ko si ni ero buburu
kan lọkan rara nigba ti wọn wi bẹẹ ̀. Ṣugbọn, ṣe gbogbo eniyan 
ni o máa n gbadura ki oun ma ṣe bọ sinu idanwo! Ẹni ti o gbe idanwo
nla ka ọrẹ ìmùlẹ̀ laya ni o wi pe ki onitọhun ṣe àbòsí si oun.

"Loootọ awọn ara ile Wọbiaparapọ ko gbogbo obinrin ile
Omugọparapọ lọ si ile wọn, o si di ọdun kan gbako ti eyi ti
ṣẹlẹ gan-an ni emi lọ ki Werediran.. Ọjọ keji ti awọn ara ile
Omugọparapọ ti n reti iyawo wọn ni mo de ibẹ. Owurọ ọjọ ti
mo si de ibẹ yii ni awọn iyawo ranṣẹ si wọn pe awọn kò wa
mọ nitori pe awọn ti ni ọkọ miiran si ile Wọbiaparapọ.

""Iwe ni iyawo Werediran tilẹ kọ si i, nigba ti o si fi iwe náà 
han mi nnkan ti wọn kọ sibẹ ni eyi:

"Ile Wọbiaparapọ
"Ilu Alaṣeju
"'Ọjọ kẹtala, oṣu kẹjọ
"'Ni Ẹẹdẹgbẹwa ọdun o
"'le mejileladọta lẹyin
" "Iku Oluwa wa.
"Si,
"'Ọgbẹni Werediran
"Ile Omugọparapọ
"'Werediran mi ọwọn,
"'Bi emi ati baale mi ti fi ẹdọ ẹran jẹun tan ni
owurọ yii, ti iṣaasun ọbẹ yi mi ka, ti ikoko elubọ fẹyinti ni yara,

73

WEREDIRAN 'TI N GBE ILE ÒMÙGỌPÀRAPÒ

ti akaṣu ẹkọ sì kun ile mi kítikìti, mo tọrọ aye lọwọ ọkọ mi
tuntun náà lati kọ iwe yii si ọ. Iyalẹnu ni o jẹ fun mi ni alẹ ana,
nigba ti wọn wi fun mi pe iwọ ni ki n wa fi oju ganni rẹ, nitori
laiṣe aniani, ati aja ati ẹran ni ilẹ yii ni o ti mọ pe emi ko ni
nnkan ṣe pọ pẹlu ile Omugọparapọ mọ, ewurẹ ile ibẹ ko gbọdọ
de sakani mi. 

"'Bi mo ti n kọwe yii, oju mi n wo ọkọ mi tuntun, ẹni ti o
duro rọgbọdọ kanlẹ, ẹni ti o pupa bi epo inu ṣago, ọpẹlẹngẹ,
awẹlẹwà, ọ̀dágbọ̀dọ, ìbàdí àrán, baale mi àpé. Bi mo ti n kọwe
yii, ọkọ mi tuntun náà n fi oju pe mi, o si dabi ẹni pe oju wọnni
n wi fun mi lemọlemọ bayii pe, " Wò mi pé, wò mi sùn, ọdọ rẹ
ni mo n bọ". . '

"Mo tanmọ pe ko ni ṣaidun mọ ọn ninu lati gbọ pe oyun
oṣu mẹfa ni n bẹ ni inu mi, mo si ni laakaye lati wi fun ọ pe bi
mo ti n ṣe akiyesi oyun mi yii, ọkunrin meji gbaagigbaagi ni mo
gbe si ikun mi, tobẹ ti, bi Ọlọrun ba sọ mi lẹru aniani kalẹ tan,
a kò ni ṣaiwi nipa ti bale mi tuntun náà pe: "Baba ibeji ni ọkunrin yi i ṣe". .
"Owo seri ijọsi nkọ?—Owo ti o ya lọwọ mi nigba oku iya
rẹ, ọrọ náà bi awọn aburo ọkọ mi ninu nigba ti mo rò fun wọn,
mo si gba ọ niyanju tọkantọkan wi pe ki o tete fi owo náà ṣọwọ
si mi, nitori ki o má ba jẹ pe iwọ yoo dede ri awọn ara ile ọkọ
mi lairotẹlẹ, ki wọn si gba owo náà tagbaratagbara.

''N ko le ṣaigba ọ niyanju nipa ti ìdọ̀tí ile rẹ, ọ̀bùn ọna rẹ̀,
ati eeri ara rẹ pẹlu. Nitori nnkan ti yipada, n ko dabi ti atẹyinwa,
oju mi là bi oju ẹni ti n kiri ẹyin odi, iwa mi di ti gbajumọ, n ko
huwa bi omugọ mọ, mo ti kuro ni ipo ara oko. Nitori idi eyi,
mo bẹ ọ nitori Olodumare, tẹti silẹ ki n ba ọ sọrọ meji tabi
mẹta : awo ti ẹnikẹni ko fọ lati ayebaye, ma ṣe fi mu omi mọ
gẹgẹ bi iwa rẹ atijọ, ọbẹ̀ ti ko ni epo, ti ko ni iyọ, ti ko ni ata,
ti ko ni alubọsa, ti o si gbe ọjọ mẹtadilọgbọn ninu aye ko yẹ
ọmọ eniyan , yé ba awọn ara ile Omugọparapọ tọ ọ wo, gẹgẹ bi
iwa wọn. Okele ti ọna ọfun ba gba ni eniyan n fi si ọna ọfun,
okele ti o tobi bi ori ọmọde ko ni ṣaiyọ di ni lẹnu, rọra máa bu
okele nigba ti o ba n jẹun. Eekan ọwọ rẹ a máa dudu fun eeri,
nitori ẹẹkan lọdun ni iwọ n re e, irun ori rẹ dabi ìtàkùn ara igi;
nitori ẹẹkan lọdun ni iwọ n ja a, ara rẹ dudu bi idi ikoko, nitori

74

WEREDIRAN TI N GBE ILE ÒMÙGỌ̀PARAPỌ̀

ẹẹkan lọdun ni iwọ n wẹ . Ma ṣe hu iwa àbùkù bi iru iwọnyi
mọ, ki iwọ ba ri obinrin fẹ ọ. Emi pàápàá  ti yi iwa mi pada,
n ko huwa bi ti ile Omugọparapọ mọ, oṣu mẹtamẹta ni mo n run
orin nisisiyi, oṣu mẹtamẹta ni mo n re eekan mi, ti mo n wẹ̀, ti
mo si n tọju irun ori mi. Ara mi si ti yipada, mo ti n di pupa,
eyin mi si ti n di funfun. Iba diẹ ni kuruna kù, egbò ko wọpọ mọ,
ifọ̀n n tan lọ, bẹ́ẹ̀ ni ara mi n dan si i. Awọn ọkunrin ti o n ki mi
nisisiyi le ni ẹgbẹrun, awọn obinrin ti o si n yẹ mi si le ni ẹgbẹjọ.
'Ọjọ wo ni iwọ n bọ wa ki baale mi? Ọjọ mẹ́sàn-án oni nkọ ?
Nitori ko ni ri aaye da ọ lọhun lọjọ miiran, oun ni Mọ́gàjí ile wa.
Ni ọjọ ti iwọ ba si n bọ pẹlu, ma ṣe gbagbe ati di ẹru mi ti o
kù bọ̀̀, ki iwọ ki o gbe e le àtàrí rẹ, ki inu baale mi ba le dun si ọ.
Nigba ti iwọ ba si de náa n kọ, ma ṣe máa bọ ninu ile mi taara, ki
àbùkù má ba kàn ọ, ṣugbọn, kàkà bẹ́ẹ̀ , bi iwọ duro lẹyin ode
titi emi yoo fi ri ọ, nigba ti mo ba ri ọ tan, ti mo ba si mu ọ
wọle, ma ṣe gbagbe ati ki baale mi pẹlu irẹlẹ, nitori bi iwọ ko
ba ṣe eleyini, bi iwọ ba gba oju ọna wọle, oju ferese ni iwọ yoo
gbà jade.

"'Ba mi ki awọn omugọ ti n bẹ ninu ile Omugọparapọ
wọnni.

"'Emi ni iyawo rẹ atijọ,
 Ayedimeji.'

"Bayii ni iwe ti iyawo Werediran kọ si i ri, igba ti mo si ti
jokoo diẹ ninu ile náà lẹyin eyi ni mo ti mura ti mo n lọ. Werediran tọ mi ki n jẹun ṣugbọn n ko jẹun, n ko le jẹun ibajẹ ile Omugọ-
parapọ.

"Nigba ti mo de ile ti a wọ̀ si ni ilu náà mo royin fun awọn
ọrẹ mi. Ẹrin pa wọn diẹ ṣugbọn ko si ẹni ti ko da awọn ara
ile Omugọparapọ lẹbi fun iwa omugọ ti wọn hù, awọn ni
wọn fi ọwọ wọn fa ijangbọn ti wọn ba ijangbọn pade ti
wọn sọ eniyan di maleeka ti wọn gbagbe pe ẹlẹran ara ni awọn
ara ile Wọbiaparapọ i ṣe

"Ọjọ keji ni a kuro ni ilu awọn alaṣeju. Diẹ ninu awọn eniyan
wa tilẹ dá àbá pe ki a lọ ki Alaṣetẹ ọba wọn, ṣugbọn nigba ti
a ranti Omugọdimeji ati Omugọdimẹta. awọn ọba Edidarẹ ati
ohun ti oju wa ri ni ilu wọn, a pinnu pe a ko ni lọ. A mura a
kọju si ọna wa, si Oke Ironu ti n bẹ ninu Igbo Elegbeje."

75

IGBEYAWO IRINKERINDO PẸLU ABURO OLÓKUN,
IWIN INU OMI

"Ṣugbọn kini kan ko ni ṣaiya yin lẹnu nipa emi pàápàá —ẹ
kò bi mi nnkan náà dan?—Ohun ni wi pe lati igba ti a ti kuro ni
ibi ti Ẹlẹgbara ti le wa, ọkan mi ko kuro lara obinrin ti o ṣe
itọju mi nigba ti Ẹlẹgbara fi le mi kọja oke odò. Gẹgẹ bi mo ti
sọ ṣaaju, n ko fẹran obinrin ṣaaju akoko náà , wọn tilẹ n máa rùn
si mi ni, n ko si mọ ohun ti o fa ti fifẹ ti mo dede wa fẹran obinrin
naa ju ti itọju mi ti o ṣe nigba naa lọ, ṣugbọn ki a má sa fa a gun
lọ titi, gongo ori ẹmi mi ni ọmọ náà duro le, ọrọ rẹ̀ ki i si i kuro
lẹnu mi tóbẹ̀ ti o jẹ pe awọn ẹnikeji mi máa n fi mi ṣe yẹ̀yẹ́ ṣa

ni. Eyi ti o dun mi ju lọ rekọja gbogbo rẹ̀ ni pe n ko lo anfaani 

ti mo ni to nigba ti a jọ ri ara wa, akoko ti ifẹ rẹ̀ si n gun mi
bi ẹni n gun ẹṣin yii, n ko ri i mọ. Ibanujẹ nipa eyi wọ mi lọrun
bi ẹwu ni, bẹ́ẹ̀ ni iwa rẹ̀ l'o lọ gbe ifẹ mi dide nibi ti ifẹ mi ti sun si.

"Nigba ti o pẹ ti ara mi ko gba a mọ, mo wi fun awọn ẹnikeji
mi pe obinrin náà ti ta ọfà ifẹ lù mi, ati pe oro ọfa náà ti bẹrẹ si
mu mi. Nigba ti wọn si tun maa ṣe yẹ̀yẹ́ n kọ, wọn ni o pẹ ti
awọn náà ti n wò mi ti ifẹ náà n tì mi ka bi ẹni ti ẹmu n pa ki ori
mi má sa jẹ ki ifẹ tì mi si kòtò ni. Filasayepọ wa sọ fun mi
lẹyin náà pe oun le ba mi ṣe e ki iwin inu fila oun lọ ba mi ki obinrin
náà wa. Ẹyin ọrẹ mi, were ni mo dọbalẹ fun Filasayepọ, emi
ni mo mà si jẹ olori gbogbo wọn o  ! Ifẹ mà buru o, o
buru pupọ, ifẹ mu mi dọbalẹ fun ọmọ ẹyin mi, igba ti mo si
tun máa dide lori idọbalẹ, gbogbo wọn bẹrẹ si ba mi gbọn ipanti
ati eruku igba aya mi, wọn rọra n rẹrin, wọn ni, 'Ẹ rọra o,
ọga, ẹ rọra o, ọga' 'Ẹ rọra' yẹ̀yẹ́ ni wọn n wi. Gbogbo eniyan 

ko si tilẹ to ti Ọgbẹni Ìrẹ̀ké, o fi mi ṣe ẹgbẹrun yẹ̀yẹ́ ni idi
ọran ná.

"Ki a má sa fa a gun lọ titi, iwin inu Filasayepọ ba mi lọ
si ọdọ obinrin náà , o lọ ki i fun mi. Were l'o lọ ti o si bọ. Nigba ti
o n bọ o gba iwe kan bọ wa fun mi, ohun ti o wà ninu iwe náà 
ni eyi:

76

IGBEYAWO IRINKERINDO PẸLU ABURO OLOKUN, IWIN INU OMI

'Odo Iranti
"Mi itọju Ẹbọra Olokun
"Ọjọ Kẹẹdogun, Oṣu Kejila
-Ẹẹdẹgbẹwa Ọdun O le
"''Mejilelaadọta lẹyin
"'Iku Oluwa wa.
"' Irinkerindo mi ọwọn,

Mo yọ pupọ nigba ti mo ri oniṣẹ rẹ
nitori o pẹ ti mo ti n ṣe aniyan wi pe ki n tilẹ mọ bi o ti rin, afi
bi ẹni pe o de ọkan mi ni. Ẹ ku atijọ o.Kini ṣe ti o pẹ tobẹ
ki ẹ to kuro ni ilu awọn Edidarẹ? Mo ro pe ẹ ṣe iṣẹ pataki
nibẹ ni. Awọn ọrẹ mi ki yin pupọ. Ki ẹ ba mi ki awọn ọrẹ
tiyin náà . Nnkan ti ẹ ba jẹ kù, ki ẹ máa fi tiwa ranṣẹ si wa o.

"N ko ri aye kọwe-pupọ nisisiyi,
"'Emi ni tiyin,
"'Ifẹpataki.'

"Iru ibeere bawọnyi ni mo ṣe lọwọ iwin náà , ibi ti mo si ti n ṣe
bẹẹ ̀ l'o ti sọ fun mi pe o beere bi mo ba kọwe si oun tabi n ko kọ
ati wi pe oun sọ pe n ko ri nnkan fi kọwe. Igba náà ni iwin náà to
ranti pe o fi ohun ikọwe ranṣẹ si mi pe bi mo ba fẹ kọwe sì oun loju ọna ki n máa lò wọn.

"Ẹyin ọrẹ mi, n ko le sọ bi inu mi ti dun to nigba ti iwin
náà jiṣẹ bayii fun mi, ounjẹ ti mo jẹ yatọ lọjọ náà , ara mi si ya ju

77

IGBEYAWO IRINKERINDO PẸLU ABURO OLOKUN, IWIN INU OMI

bi o ti n ya ri lọ. Inu ọmọ náà ni mo ro titi ilẹ fi ṣu igba ti mo si
maa la ala oun ni mo la a ri, mo ri i a jọ n gbe ibikan bi tọkọtaya.
Igba ti mo ji ti mo rọ ala mi yii fun awọn eniyan mi, wọn ni ala
buruku ni, wọn ni bi mo ti ri i ti a jọ n gbe loju ala ko dara,
eyiini ni pe a kò ni jọ gbe pọ bi tọkọtaya. Ọrọ ti mo n sọ yii
kuro ni kekere, nitori mo fẹrẹ ku níbi ti wọn ti n tumọ ala naa
fun mi n ko si jẹun titi ilẹ ọjọ keji fi ṣu nitori àlá náà . Eyi ti o
tilẹ tun pa ni lẹrin ni pe n ko ki Inulayewa ti o tumọ ala náà 
fun mi mọ, bi o ba kọja n ko jẹ ki i, bi o fi ẹsẹ kọ n ko jẹ wi pe
ki o pẹlẹ, bẹ ni mo ṣe titi ilẹ ọjọ náà fi ṣu.

"Nigba ti mo tun sun lalẹ mo tun la ala ri i, mo ri i pe a
bẹrẹ si ja, ati wi pe a tuka, oun n lọ si apa kan emi náà n lọ ni
apa kan.

"Inu mi dun rekọja nigba ti mo ji, nitori gẹgẹ bi itumọ ti
awọn eniyan mi ti n ṣe, ala eleyiini dara, eyiini ni pe a o jọ ba ara
wa rẹ́. Bi mo ti ji lọjọ keji mo ti yara ke si Inulayewa mo ni
'Mo ti la ala miiran, a ti jà, a ti jà, loju ala'. Awọn eniyan wa
si wa mọ pe orun ifẹ ni mo wa n sun ni temi, wọn dá mi ni inu
dùn, wọn ni, 'Ala rẹ dara, Irinkerindo, ala rẹ dara, ẹ o fẹ
ara yin.

"Ki n má sa ba ọrọ gun lọ titi, emi náà fesi iwe ti Ifẹpataki
kọ nnkan ti mo si kọ ni eyi:

"Oju Ọna Oke Ironu ti n bẹ
"'Ninu Igbo Elegbeje
' 'Ọjọ kẹrindinlogun
"'Oṣu kejila
-'Ẹẹdẹgbẹwa Odun O le Mejilelaadọta,
lẹyin Iku Oluwa

Wa.

"'"Ifẹpataki Temi Ọwọn,

Ki n to máa ba ọrọ mi lọ, mo ni lati
kọ dupẹ lọwọ yin fun iwe yin ti mo ri gbà laipẹ. Mo si ro pe
ẹyin náà yoo mọ bi ọkan mi ti ri si yin ki o to di pe mo ni lati
ranṣẹ wi pe ki wọn lọ wo yin wa fun mi. Afi Ọlọrun Ọba nikan
To le mọ bi ọkan mi ti ri lati igba ti mo ti fi yin silẹ. Ko si ọjọ
kan lati igba ti mo ti kuro lọdọ yin ti n ko ranti yin rara, wakati

78

IGBEYAWO IRINKERINDO PẸLU ABURO OLOKUN, IWIN INU OMI

kan ko tilẹ rekọja laijẹ pe mo' ronu nipa yin, ori ẹmi mi ni ẹ
duro le, n ko si le mu yin kuro lọkan rara.

"Ṣugbọn n ko fẹ ki ẹ ni ero pe bẹẹ ̀ ni gbogbo obinrin ri si
mi rara—o tì o—ki i ṣe bẹ́ẹ̀ ̀. Ki o to di pe a mọ ara wa, obinrin
máa n rùn si mi ni—ẹ jọwọ ki ẹ ṣe aforijin ṣugbọn ootọ ni mo sọ,
bi igbọnsẹ ni obinrin ti máa n ri loju mi. Ṣugbọn ọrọ ti yin ti
yatọ patapata, ti yin yii l'o si wa fi han mi pe, iwa ni eniyan n pe
ni ifẹ, ifẹ kò l'orukọ meji. Aajo mi ti ẹ ṣe ni ọjọ ti Ẹlẹgbara fi
le mi ti mo ja lu omi ko le ṣee gbagbe bi mo tilẹ gbagbe ẹyin
pàápàá . Njẹ bi Ẹlẹgbara ba ti pa mi ni ijọ náà , tani iba maa jẹ
Irinkerindo loni ! Iwa ni ìfẹ́ , ẹ ti fi iwa yin gbin eso ifẹ
si inu mi, eso náà ti hù, o ti ni ẹka, o ti ni ewe, o si ti ni gbongbo,
o gbalẹ kankan ninu mi tóbẹ̀ ti n ko le mu ọkan kuro lara yin
mọ. Bi mo ti n kọwe yii, ẹyin ni o dara ju lọ ni ode aye loju
mi: ori yin n wù mi, ọrùn yin n wù mi, irun ori yin n wù mi,
Eekan ọwọ ati ẹsẹ n wù mi, iwaju yin dara, ipakọ yin dara
ẹyinloju yin dara, ipenpeju yin dara, eyin ẹnu yin dara, ètè ̀
oke ati ti isalẹ si dara pẹlu, Mo fẹran apa yin, mo fẹran ẹsẹ
yin, mo fẹran orunkun yin, mo fẹran ọrun ẹsẹ yin, atẹlẹwọ ati
atẹlẹsẹ yin si dara ju ti ẹnikẹni lọ. Ẹyin yin bi ẹ ba n kọja, ati
iwaju yin bi ẹ ba n bọ jẹ ohun iyì pataki loju mi. Idide yin
n mu ki ọmọ ẹlomiran fẹ iki oun dide, isọrọ yin mu ki ọmọ ẹlomiran
fẹ sọrọ, ijokoo yin mu ki ọmọ ẹlomiran fẹ jokoo, irin ẹsẹ yin si
n dabi ẹni pe ki eniyan máa fi ẹsẹ rin laelae ni. Nigba ti mo ri yin
ni ijọsi, aṣọ ti ẹ ro dabi ẹni pe wọn bi yin mọ ọn ni, ẹwu ti ẹ
wọ, dabi ẹwu ọba pataki, gele ti ẹ we dabi okuta olowo iyebiye,
bẹẹ ni odidi ọjọ mẹfa ni mo fi la ala ri iborun yin. Ẹkùn ko mọ
iyi ara rẹ̀, ẹ ko le mọ bi ẹ ti ni iyi to loju awọn ọmọ araye,
nitori n ko mọ bi mo ti le ṣe apejuwe yin ju wi pe nigba ti mo fi
oju inu wo yin lati oke de isalẹ, ẹ dabi igba ti run ba ṣẹ̀ṣẹ̀ yọ
ni owurọ ni igba ẹ̀rùn, ti oju ọjọ mọlẹ kedere, ti idide oorun náà 
wu ni, ti o tan imọlẹ ologo rẹ̀ si ara oniruuru awọn nnkan ti n bẹ
ni ori ilẹ aye, awọn arẹwa kokoro, awọn ẹranko didara, awọn
ẹyẹ ti o wu ni ati oniruuru gbogbo ẹda alaaye, awọn ẹlẹmi, awọn
alaini-ẹmi—bẹẹ ni ẹ ri, ọrẹ mi tootọ, Ifẹpataki ti o gbin ifẹ si mi
lọkan, ti ifẹ n gùn mi ka bi kẹ̀kẹ́̀, ti o n gbe mi kiri bi mọto, ti
o n tì mi siyin, tì mi sọhun bi igba ti ẹfuufu ba n fẹ igi ọkọ. 

79


IGBEYAWO IRINKERINDO PẸLU ABURO OLOKUN, IWIN INU OMI

 Mo ro pe ẹyin náà o wa ri i, nipa gbogbo ọrọ ti mo sọ yii,
iru ipo ti ẹ wà lọkan mi, mo sì bẹ̀ yin tọkantọkan wi pe ki ẹ
ma ṣe binu lati gbọ ọrọ ti n o ba yin sọ nipa iru ipo ti mo wà
yii. Ifẹpataki, Ifẹpataki mi ọwọn, ṣe ẹ ko fẹ ki n ku lairotẹlẹ?
Laiṣe aniani emi náà mọ pe ẹ ko fẹ bẹ̀, dipo eleyiini, afi ọta mi
ni ẹ le ni ero buburu si. Ni iwọn bi o si ti jẹ pe ẹ ko fẹ nnkan
buruku si mi, mo fẹ ki ẹ ṣe ọran mi yii ni àṣepé, ki ọjọ náà ki o
le de, ti emi ati ẹyin yoo wà bi tọkọtaya.

Mo ro pe ọrọ ti mo sọ yii ko ni bi yin ninu. Bi o ba si bi
yin ninu mo bẹ̀ yin ki ẹ dariji mi, ki ẹ fi ara yin si ipo mi.
Mo si tun bẹ̀ yin pe bi o ti wù ki o ri, ki ẹ ma ṣaifesi iwe yii,
ki ẹ si jọwọ ki ẹ ma ṣe jẹ ki esi náà pẹ rara.

Ẹ ba mi ki gbogbo awọn ara ile yin, o dùn mi pe n ko le
ri baba ni ijọsi, ki ẹ ki wọn fun mi. O dabi ẹni pe ẹ sọ fun
mi pe aburo yin kan lọ si idalẹ ni ijọsi, o ti de bi? Bi o ba ti
de ki ẹ ba mi ki i dáadáa .

-O digba diẹ na,

"N o maa reti iwe yin
"'Emi ni tiyin titi mo fi máa ku
-Irinkerindo.
Akiyesi :—Mo dupẹ ohun ikọwe ti ẹ fi ranṣẹ si — '

"Bayii ni mo kọwe mi ti mo fi ranṣẹ si Ifẹpataki. Igba ti iwin
ti mo fi ran si de o ni kò ri aye kọwe pada ṣugbọn o fi ẹnu ran
oun ki oun sọ fun mi pe oun o fesi ni ọjọ keji. Nigba ti ilẹ ọjọ keji
mọ loootọ mo ri iwe rẹ̀ ohun ti o si kọ ni eyi:

Odo Iranti
"Ni itọju ẹbọra Olokun
"Ọjọ Kẹrindinlogun oṣu kejila
"'ẹẹdẹgbẹwa Ọdun O le
-' Mejilelaadọta Lẹyin Iku
"'Oluwa wa.

"Irinkerindo mi ọwọn, '
Mo dupẹ pupọ fun iwe rẹ ti mo ri
gba, mo si ka iwe náà dáadáa . O dun mi pe n ko le rì aaye kọwe

lanaa. Akoko ti oniṣẹ de, mo n ṣiṣẹ pataki kan fun baba mi.
Nipa ọrọ ti ẹ ba mi sọ, mo bẹ yin ki ẹ ma ṣe binu esi ti mo




IGBEYAWO IRINKERINDO PẸLU ABURO OLOKUN, IWIN INU OMI

fẹ fun yin: ọrọ náà ko ni le ri bẹẹ rara. Lati igba ti mo ti wà
ni kekere ni mo ti pinnu lọkan mi pe n ko ni ni ọkọ titi ọjọ aye
mi. Bi o ba jẹ pe mo ti fẹ ni ọkọ ni, mo ro pe n ba tilẹ ti di
ẹni ti n bimọ nisisiyi, nitori ọpọlọpọ ọkunrin l'o ti yọ mi lẹnu
sẹyin pe ki n fẹ awọn ti mo ti kọ̀ fun.

"Igba ti mo ri yin ni ijọsi, aanu yin ṣe mi iru ipo ti ẹ wà, ohun
ni mo si fi ṣe aajo yin, ati paapaa ki i pẹ ki n to mọ bi iwa eniyan ba
ti ri, riri ti mo ti ri yin ni mo ti mọ pe eniyan dáadáa ni yin. Nitori náà ,
Irinkerindo, ẹ jẹ ki a kuku jọ máa ṣire wa bi a ti n ṣe e lọ, ki a
má fi ti ọkọ ati aya si i. Ẹyin náà ko ri i pe o dara bẹ dan?

'Ẹ o ri akaṣu ẹkọ mẹfa ti mo fi ranṣẹ si yin, mo si fi mọinmọin
mẹfa ti ẹ o fi jẹ wọn si i.

"Awọn ọrẹ mi ki yin o, ati pàápàá eyi ti ẹ n gburoo ti emi rẹ̀
jọ n rẹrin ni apa ọna ile wa ni ijọsi, tabi ẹ ko ranti mọ ?

Ẹ ba mi ki awọn ọrẹ yin daadaa,

"'Mo duro niyin,
"''Emi ni tiyin ni tootọ
"''Ifẹpataki.'

"Nigba ti mo ka iwe yii tan mo mi kanlẹ, inu mi bajẹ o ri
rúdurùdu n ko mọ esi ti n ba fun ẹni ti o ran wa, mo wi fun un
pe ki o máa lọ, n o fi esi ranṣẹ nigba ti o ba ṣe.

"Nigba ti o lọ tan mo fi iwe náà han awọn ọrẹ mi, nigba ti
wọn yẹ ẹ wo, wọn ni iwe náà kò buru, wọn ni ki n máa kọwe
si i dáadáa ki n má si ṣe yọ ọ lẹnu nipa ọran náà mọ, wọn ni o le
fẹ mi nigba ti o ba ṣe bi mo ba le mu suuru diẹ nitori bi a ba ti
ṣe n kọwe si ara wa ni a o tubọ máa fẹran ara wa ati pe nigba ti
iwe ba pọ diẹ laaarin ara wa mo le tun rọra ba ẹnu lu ọrọ náà 
lẹẹkan si i.

"'"Mo gba imọran wọn mo tẹ le e dáadáa . A bẹrẹ si kọwe si ara
wa a n fi nnkan ranṣẹ si ara wa pẹlu, bi mo ba pa ẹran emi a fi
ranṣẹ si i, bi oun náà ba se ọbẹ a bù ranṣẹ si mi. Lẹẹkọọkan ninu
iwe mi mo máa n sọrọ kan ibẹ ṣugbọn ko ni fesi apa ibi ti mo ti
sọrọ náà nigba ti o ba máa fun mi ni esi. Ṣugbọn emi pàápàá mọ
pe o tubọ n fẹran mi si i.

"Ọrọ náà kọ mi lọgbọn pupọ, Lọna kiini, o fi han mi pe bi
eniyan ko ba ri nikan dáadáa ko yẹ ki oluwarẹ̀ sọ ọ, o si yẹ ki ọkunrin
ronu jinlẹ ki o to máa sọ iru ẹni ti ọmọbinrin kan jẹ, nitori ni

81


IGBEYAWO IRINKERINDO PẸLU ABURO OLOKUN, IWIN INU OMI

ọjọ ti mo 'kọ ri ọmọbinrin náà leti odo, ti kò pẹ pupọ ti o beere
bi mo ni iyawo tabi n ko ni, mo ṣebi o fẹ ki n fẹ oun ni, ṣugbọn
igba ti mo to wa kọ ẹnu nnkan bẹẹ ̀ si i ni mo to mọ pe ọran ko
Ti bi emi ti n ro. Lọna keji, mo ri i pe ìfẹ́ ki i ṣe ọran ẹnikan,
ọran ẹni meji ni. Ki i ṣe pe ki ọkunrin kan máa fẹran obinrin
kan, ki o máa fẹran obinrin yii, ki oun nikan maa fẹran rẹ̀ ṣa laijẹ pe onitọhun náà fi ìfẹ́ han si oun ni ìfẹ́ fi le dagba, bẹ́ẹ̀ ni ki i ṣe
pe ki obinrin máa fẹran ọkunrin ki oun nikan máa fẹran ọkunrin
ṣa laijẹ pe ọkunrin naa fi ifẹ tirẹ̀ han si i ni ifẹ fi le goke rara.
Bi mo ti n fẹran obinrin náà ni oun náà n fẹran mi.
"Nigba ti o di owurọ ọjọ kan bayii, bi mo ti ji, Ewe-ẹyẹ ni
mo kọ ri, o wọ sokoto ti ko pupa ti ko si funfun ti àwọ̀ rẹ̀ jẹ
buluu eyiini ni pe o fi ara jọ aṣọ alaro. Nigba ti emi naa wo
inu apo mi, mo wọ ṣokoto kan ti o jẹ ti baba mi tẹ lẹ ti mo
jogun lẹyin iku rẹ̀, àwò rẹ̀ náà , ti buluu ni. Nigba ti oorun là,
awọsanmọ mọlẹ kedere, àwọ̀ oju ọrun si jẹ buluu. Lọjọ náà 
gan-an ni mo n reti iwe lati ọdọ Ifẹpataki, nigba ti aburo rẹ̀ ti o
ran si mi si de ẹwu buluu l'o wọ̀, igba ti o tun fi iwe le mi lọwọ,
apo iwe ti wọn fi i si buluu ni àwọ̀ rẹ̀, bẹ́ẹ̀ ̀ni tẹlẹtẹlẹ apo iwe
funfun ni o máa n lo fi kọwe si mi, àmì ìfẹ́ ̀ si ni àwọ̀ buluu jẹ.
Nitori eyi, mo ja iwe náà ni werewere, igba ti mo si ri iwe yii
buluu tun ni àwọ̀ rẹ̀. Nigba ti mo ka a, ohun ti mo ba nibẹ
ni eyi.
'Odo Iranti
"Ni Itọju Ẹbọra Olokun
'Ọjọ Kẹẹdogun Oṣu Keji
-'Ẹẹdẹgbẹwa Ọdun O le Mẹtalelaadọta
"Lẹyin Iku Oluwa Wa

Irinkerindo Temi,

Ninu iwe rẹ ti o kọ gbẹyin, mo ri i pe o tun sọrọ kan ti wi pe
ki o le ṣee ṣe ki a jọ máa gbe pọ nijọ miiran. Mo ro pe mo ti sọ
fun ọ ni ijọsi bi o ti jẹ pe mo ti pinnu lati igba ewe mi wa pe
n ko ni fẹ ẹnikẹni ṣugbọn wi pe n o duro ni temi laini ọkọ ni,

ṣugbọn nigba ti mo wo aapọn gbogbo ti o ti n ṣe lori mi lati

ọjọ ti a ti jọ n bọ yii, mo ri i pe ko ni dara bi mo ba kọ jalẹ,
nitori ko yẹ ki nnkan kan wà ti mo le fi dùn ọ. Nitori naa mo ro
pe ọrọ náà yoo ṣee ṣe. Mo ti wi fun baba mi, o si ti gba bẹẹ ̀, ṣugbọn



IGBEYAWO IRINKERINDO PẸLU ABURO OLOKUN, IWIN INU OMI

O ni ki o ranṣẹ wa ki awọn ara ile rẹ wa tọrọ mi lọwọ oun, nigba ti
O wi bayii, mo sọ fun un pe ọna irinajo si Oke Ironu ni o wà
ati wi pe awọn rara ile rẹ kò ni le wa, kò kọ gbà, ṣugbọn mo
lọ ba ẹgbọn mi agba, aburo rẹ̀, o si ti ba a sọ ọ pe ki wọn
máa wa mọ, ṣugbọn dipo bẹẹ pe ki o kọwe si baba mi, Nitori naa,
ọwọ rẹ l'o kù si nisisiyi, ki o tete kọwe si baba mi o. Ki o
kọwe náà werewere bi o ba ti ri iwe mi yii.

' 'Ọmọ ti mo ran wa yii, aburo mi ni, ọmọ iya mi ni, nitori naa
ko si nnkan ti o le ran an ti ko ni ṣaijiṣẹ fun mi. Bi ọrọ kan ba
wà ti o ko fẹ kọ si iwe, ki o wi fun aburo mi yìí ki o wa sọ
fun mi.



Ọrọ mi ko ju bayii lọ,
"'Emi ni tirẹ,
"""Ifẹpataki.'

"Bayii ni iwe ọmọ naa lọ, n ko si tilẹ mọ bi inu mi ti ri mọ
nigba ti mo gba a, inu mi dun tobẹ ti n ko mọ nnkan ti n ba ṣe
lẹsẹ kan naa. Mo ran aburo rẹ̀ pada, mo si yara kọwe kekere
kan wi pe inu mi ti dun tobẹ̀ ti n ko i ti le fesi nigba naa, ati pe
ki Ifẹpataki máa reti esi iwe náà lọtọ.

"Nigba ti aburo rẹ̀ lọ tan ti a bẹrẹ si sọrọ ọmọ náà ko si
ẹnikan ṣoṣo ninu wa ti kò gbadun rẹ̀. Olukuluku awọn ẹnikeji
mì ti wọn ti mọ bi ọran ìfẹ́ wa ti n lọ si ni wọn bẹrẹ si yin i.

" Mo kọwe ti o ni laari si i, mo si kọ si baba rẹ̀ pẹlu, baba rẹ̀
fesi o ni bi ọmọ oun ba ti wi pe mo wu oun o pari, kì a máa fẹ ara
wa.

"Ni ọjọ ti mo lọ bẹ ẹ wo ti mo ri ile rẹ̀ ati iru ipo ọlá ti o
wà o yà mi lẹnu pe iru ọlọla bẹẹ le wi pe oun máa fẹ emi, ọdẹ.
Ifẹ nipọn o ju ogiri ile, o lagbara o ju okuta.

"Iwin inu fila Filasayepọ fẹran mi daadaa nitori ẹ̀jẹ̀ ni i mu,
bi mo ba si ti n pa ẹran ni mo n fun un mu o si ti gba pe oun o
máa gbe mi lọ si ọdọ ọmọ náà nigbakigba ti o ba wù mi. Emi
náà si n lọ sibẹ lemọlemọ.

"Ifẹpataki ni laari pupọ, apẹẹrẹ pataki ni o jẹ fun awọn 'Ọmọge.
Titi a fi gbe ara wa ni iyawo, ko huwa àbòsí kan si mi'ri,
ko wi pe ki n wa ki n de ibẹ ki n má ba a, kò wi pe ki a pade
ni ibikan ki n de ọhun ki n má ri i, kò yẹ adehun lọjọ kan ṣoṣo
ri, bi mo ba de ile wọn ẹni ti o ba tọ ki n ki ti n ko ti i ki i, a.

83


IGBEYAWO IRINKERINDO PẸLU ABURO OLÒKUN, IWIN INU OMI

tọka rẹ̀ si mi, bi awọn obi rẹ̀ sọrọ kan nipa mi a wi fun mi,
bi oju mi yipada diẹ kinun, o ti mò, kò tu aṣiri mi ri, afi bi
O bò o, ọrọ ti mo ba fi pamọ si ọwọ rẹ̀, kò jẹ wi i fun ẹnikẹni,
eniyan ri i gbẹkẹle.

"Ki n má sa fa ọrọ náà gun lọ titi, ko pẹ pupọ ti mo ti n lọ
si ile rẹ̀ ti a da ọjọ igbeyawo wa.

"Nigba ti igbeyawo ku ọla, diẹ ninu awa ti a n lọ si Oke
Ironu lọ si ile Ọgbẹni Ajedubulẹ ti o n gbe eti Odò Iranti ti
o jẹ àna mi. Awa ti a lọ to mẹrinlelogun ṣugbọn awọn ti a
fi si ibudo wa ni oju ọna Oke Ironu to aadọjọ nitori ọpọlọpọ
eniyan l'o ba wa jade ni ilu awọn Alaṣeju ti o jẹ pe wọn ko ba
wa ti ile lọ.

"Nigba ti o di ọjọ igbeyawo gan-an ti a wọ aṣọ ti a o mu lọ
si ibi ounjẹ tan, agogo lù ni agogo mẹjọ-abọ pe ki a lọ jẹun.
Oniruuru ounjẹ ni wọn fi funni jẹ, nitori oniruuru ẹda alaaye
ni o wa si ibi igbeyawo náà . Awọn iwin wa ni oniruuru ti wọn.
Awọn ẹranko wà lọtọ. Aja ni o n ṣe itọju awọn ẹranko nitori
o ti gbe aarin awọn eniyan ri, ologbo ni o n ran aja lọwọ. Ohun
ti o jẹ ìyanu ju lọ patapata ni akoko yii ni alaafia ti o wà laaarin
awọn ẹda alaaye, irẹpọ iru eyi ti ẹnikẹni ko pitan ri: kiniun
pẹlu agbọnrin n fi ọwọ kọ ara wọn lọwọ, wọn n ṣire kiri,
ologbo ati ekute n ṣe ọrẹ ti o pọ tobẹ ti ekute fi n tọrọ ọmọ lọwọ
ologbo ti o n yọ pe awọn fẹ di àna. Ibi ti awọn ẹyẹ wà dara
gidigidi ati aṣadi ati awọn ẹyẹ kekere gbogbo ni wọn jọ
n jokoo ti ọkan kò wa ipalara ekeji. Ninu awọn ti o wa ni ejo
wà, pẹlu ayọ ni wọn fi n ba wa gbe tobẹ ti n ki i fẹ kuro lọdọ
wọn nitori eniyan n fi ọwọ ba ọka ni iru laijẹ pe o bu ni ṣan.
Akọkọ jokoo si aarin awọn kokoro, o ti fi oré pamọ sile. Ọpọlọ
ati akàn ti o si wa gẹgẹ bi aṣoju awọn ẹja. huwa ọmọluwabi
gan-an . Nigba ti a jẹun tan, mo ṣe akiyesi pe gbogbo ẹni ti o jẹun
ni o yo patapata, ṣugbọn ounjẹ ko ṣẹku si inu awo ẹnikẹni. Eto
iyawo náà jẹ iyanu, ko si pe ẹnikan n pẹ lẹyin, ko si pe ẹnikan
n pariwo, ko si pe ẹ̀rún ounjẹ kan ṣoṣo n ba ilẹ jẹ. Ṣibi fadaka
ni awa ti a jẹ eniyan ati awọn ti o jẹ iwin lò, awo fadaka ni a
fi jẹun, ife fadaka ni a si fi mu omi. Gbogbo awọn ẹranko
ati ẹyẹ ti o wa si ibẹ ni o le sọrọ ki eniyan gbọ. Ninu iyara kan
lọtọ ni awọn eera wà nibẹ ni wọn ti n jẹun, igba ti mo lọ ki

84



85


IGBEYAWO IRINKERINDO PẸLU ABURO OLÒÔKUN, TWIN INU OMI

awọn eera, mo gbadun wọn, wọn sọrọ dáadáa ohun wọn rọra
n dún bi fere olohun gooro, wọn kò bu ni jẹ mọ, eyi ti o ni
oro ti fi oro pamọ sile, igba ti awọn ejo si wa sibẹ wa ki wọn,
wọn jọ gbadun ara wọn lọpọlọpọ nitori igba ti mo ri ejo ojola.
kan lẹyin eyi o royin bi awọn ati eera ti gbadun to, bẹ́ẹ̀ ni akoko
yii, ọpọlọ ati ejo jọ n fi ọwọ kọ ọwọ rin kiri ni. A! Akoko
alaafia gbáà , n ko le gbagbe ọjọ igbeyawo yii bi aye yipada. to bẹ́ẹ̀ ̀ ti maluu n loyun ewurẹ ti ologbo n bi akukọ.

"Nigba ti a máa wọ aṣọ igbeyawo, awọn iwin ni wọn fun
gbogbo wa ni aṣọ, wọn fun mi ni ẹwu goolu, ṣokoto goolu, fila
goolu, ati bata goolu gbogbo ohun ti mo fi si ara jẹ goolu patapata,
bẹẹ ̀ni o yà mi lẹnu pe agbádá ati danṣiki goolu wọnyi kò pa mi
lẹru rara, ati pe aṣọ náà ko wuwo ju ẹ̀wù lasan lọ. Ẹwu ti
awọn ẹnikeji mi yatọ si temi, aṣọ ti ẹwu wọn ki i ṣe goolu ṣugbọn
wọn fi goolu ṣe ọnà si i lara.-

"Igba ti a maa lọ si ibi igbeyawo gan-an , awọn iwin wọnni wa
sinu ile nla ti mo n gbe ti baba iyawo mi fun mi, wọn mu
emi ati awọn ẹnikeji mi lọ si ibikan bayii ti o tẹju 'pẹrẹsẹ, aṣọ
ti wọn fi fadaka ṣe ni wọn tẹ lati ile mi lọ si ibi ti a n sọrọ,
yii, wọn gbe mi gun ẹṣin ti wọn fi diamondi ṣe Ọṣọ si lara
jingbinni kanlẹ, wọn si to awọn arẹwa ọkunrin ati obinrin
si eti ọna lọ ni apa ọtun ati apa osi. Awọn wọnyi wọ aṣọ ti
o n dan bi digi ti o n kọ mọ̀nàmọ̀nà bi irawọ oju ọrun, awọn
ẹnikeji mi náà gun ẹṣin tẹ le mi lẹyin, bi a ti n kọja ni awọn ti
o duro si eti ọna wọnni bẹrẹ si kọrin, ohùn wọn dabi ẹni pe
ẹnikan kẹ̀ ọkẹ aimoye ẹyẹ ni orin kan náà ti ohùn wọn ń dun gooro


 Ibi ti o tẹju pẹrẹsẹ bayii ni wọn mu wa lọ, o tẹju ti n kò
ri ibi ti o tẹju tobẹ̀ ri, o gùn to ogun iṣẹju ni ìbú , o si to bẹẹ ̀
ni ooro, bẹ́ẹ̀ ̀ni asọ àrán ti àwọ̀ rẹ̀ jẹ buluu ti o si nipọn to ẹsẹ bata
kan ni wọn tẹ ti o bo gbogbo ibẹ po. Igba ti a de ibẹ, mo
sọkalẹ lori ẹṣin, wọn si mu mi lọ si ibi ti aga nla kan wà bayii,
ori aga yii ni mo jokoo le awọn eniyan mi náà si jokoo le aga ti o
tẹ le temi. '

"bi mo ti fi idi balẹ lori aga ni ariwo ta pe iyawo mi n bọ,
bi o ti n bọ ni a si n gbọ ti wọn n yinbọn lẹẹkọọkan. Awọn ti
o n lu ìlù ti wọn n jo ni wọn wà niwaju patapata. Lẹyin

86

!

IGBEYAWO IRINKERINDO PẸLU ABURO OLOKUN, IWIN INU OMI

awọn onilu wọnni ni awọn onifere de ti wọn wọ aṣọ kan náà ,
ti wọn tò ni mejimeji bi wọn ti, n gbe ẹsẹ pọ lẹẹkan ṣoṣo.
Lẹyin awọn onifere ni a ri awọn ọmọde ti wọn to bi ọgọta
ti wọn wọ aṣọ okuta olowo iyebiye, lẹyin awọn wọnyi si ni
ogunlọgọ wunndia ti wọn wọ aṣọ alarabara de. Lẹyin náà 
ni a ri ọmọbinrin mẹta ati ọmọkunrin mẹta ti wọn duro ni
apa ọtun ati apa osi ti wọn jẹ ọmọ iya iyawo mi. Ẹyin eyi
wayii ni a ri iyawo mi ninu kẹkẹ goolu ti ẹṣin mẹrindinlogun
n fà, awọn ẹṣin wọnni kun fun ohun ọṣọ lati oke de isalẹ ;
ni apa ọtun ati apa osi kẹkẹ iyawo mi yii ni kẹkẹ bẹ̀ meji tun
wà ti o jẹ ti goola ti ẹṣin mẹrindinlogun mẹrindinlogun tun n wọ,
ẹgbọn iyawo mi ọkunrin l'o wà ninu mejeeji ti wọn jẹ ibatan
rẹ̀. Iyawo mi ro aṣọ diamondi, o we gele diamondi o mu
iborun diamondi, o si wọ bata diamondi pẹlu, bẹ́ẹ̀ ̀ni bi irawọ
oju ọrun ni diamondi máa n dan 'yinrinyinrin. Kẹkẹ baba
iyawo mi l'o tẹ le'ti iyawo mi, kẹkẹ fadaka ni, oun náà lẹwa
gidigidi. Iya iyawo jokoo sile o n tọju ounjẹ.

" Bayii ni gbogbo nnkan ri, iwin kan bayii ti ori rẹ̀ si ti hu
ewu patapata ti o funfun lau ni wọn pẹ̀ ki o wa ṣe igbayawo
náà fun wa.

"Igba ti a kọrin didun tan ti gbogbo ẹni ti o wa jokoo tan
iwin náà ni ki emi ati iyawo mi bọ siwaju a si lọ, lẹyin ti o si
ti beere lọwọ mi loju gbogbo aye bi mo ba pinnu lati fẹ obinrin
náà ti mo ti jẹwọ tan o ni, ki n wi awọn ọrọ wọnyi tẹ le oun :

"Emi, Irinkerindo, ọmọ Ifẹdayepọ, ọmọ eniyan , ti n gbe Ile
Alarinkiri, ti n lọ si Oke Ironu, ninu Igbo Elegbeje, gba
Ifẹpataki, ọmọ Ajédùbúlẹ̀, ti n gbe odò Iranti, aburo Olokun,
ti i ṣe alakoso omi. Mo si ṣe ileri, niwaju eniyan , ati niwaju iwin,
niwaju ẹmi ti a n ri, ati niwaju eyi ti a ko ri, niwaju ejo'ati
niwaju ẹranko, niwaju ẹyẹ ati niwaju kokoro, niwaju ọpọlọ
ati niwaju akàn, wi pe: bi mo ti fẹ ọmọ náà yii, n ko ni jẹ ki iya
jẹ ẹ, n ko ni jẹ ki ebi pa a, n o si máa ṣe aajo rẹ̀ bi o ti yẹ. Bi
ara rẹ̀ kò ba lé, n o ba a wa oogun si i, bi n ko ba mọ oogun
aisan náà , n o wi fun awọn ti o ba mọ, ki wọn ṣe e fun mi.
Ki i ṣe eleyii nikan. Mo ni lati mọ pe, aajo temi pàápàá , lagbara
to Oogun lọtọ. Nitori naa, bi ara rẹ̀ ko ba le, n o fi ọwọ ba a
lara, lati mọ bi ara rẹ̀ ba ti gbona si, n o beere bi iyawo mi ti



87


IGBEYAWO IRINKERINDO PELU ABURO OLÒKUN, IWIN INU OMI

n gbadun si, n o ki i lati fi han pe mo mọ iyi rẹ̀, bi otutu ba
n pa a, n o mu aṣọ miiran, n o da a bo o lara, n o beere ohun
ti o n fẹ jẹ, bi o ba si ti sọ fun mi, n o yara ranṣẹ ki wọn
máa wa a, n ko ni lọ si ode ki n máa ṣire lọhun, ki o si dabi ẹni
pe n ko bikita fun iyawo mi, nitori alaimọkan ni emi naa ,ti
ara iyawo rẹ̀ ko da ni ile, ti o ba ode ẹmu lọ, ti o n rẹrin lọhun
bi ẹni pe ko si nnkan kan. Mo si tun ṣe ileri pẹlu pe ko si ohun-
kohun ti obinrin yii le ṣe, ti n o fi gbe ọwọ mi soke lu u, ẹni ti
o ba lu iyawo rẹ̀, oluwarẹ̀ lu ohun ẹlẹgẹ Olodumare, o mu
ara rẹ̀ kuro ni ipo eniyan, o fi ara rẹ̀ si ipo aja ti o ni digbolugi.
N o máa bọwọ fun awọn ara ile iyawo mi, ẹni ti o ṣe afojudi
si obi aya rẹ̀ ti fi ara rẹ̀ gegun, ẹni ti o fi àna rẹ̀ bú ti sọ ara
rẹ̀ di ẹni èpè,. Bi iyawo mi ba sọrọ ẹ̀dùn ọkan rẹ̀ hàn mi, n
o fun un ni esi ti o yẹ. Bi o ba n fẹ imọran nipa nnkan kan, n o
fun un ni imọran ti mo ba mọ, n ko ni sọ ile wa di ile ibanujẹ,
ki n máa roju kórókóró kiri, ki n máa dakẹ duduudu. Ṣugbọn
kàkà bẹ́ẹ̀ ̀, n o máa ba iyawo mi ṣe àwàdà, n o máa ba a rẹrin,
n o maa ba a ṣire titi ọjọ aye mi. Mo tun ṣe ileri niwaju gbogbo
yin, pe n o kilọ fun oju mi, n kò ni jẹ ki ojukokoro wọ ibẹ,
bi iyawo mi ti n wù mi tẹ lẹ, ni yoo máa wù mi titi laelae. Ninu
aisan, yoo máa wù mi; ninu ilera, yoo máa wù mi; igba ti o
ba loyun, ti ikun rẹ̀ ba yọ bọmbọ, ti ètè rẹ̀ gbẹ, ti ara rẹ̀ funfun,
yoo máa wù mi sibẹ náà ni. N ko ni jẹ ki iyawo mi tẹ laaarin ẹgbẹ,
n ko ni jẹ ki o re ẹyin laaarin awọn ẹnikeji rẹ̀, n ko si ni fii silẹ ki
oju máa pọn ọn. Emi si mọ pe, ọmọ yii ki i ṣe ọmọ iya mi, bi o
ba ṣẹ̀ mi, mo ni lati bu omi suuru mu, bi mo ba binu diẹ, dandan
ni ki n tete ronu pada, ki n mu ibinu kuro lọkan mi, ki n bẹrẹ si
sọrọ àwàdà, ki n fi ẹrin le ibinu lọ ni ile wa. Mo tun ṣe ileri
loni pe, bi o ti wù ti inu bi mi to, ọrọ buruku kò ni ti ẹnu mi
jade. Mo mọ lati oni lọ pe, iyawo yii le lọ bimọ fun mi, bi o
ba bimọ fun mi, ki n dupẹ lọwọ Ọlọrun Ọba, ki n tọju ọmọ ti
o fi jíǹkí mi. Mo tun mọ bakan náà pe, iyawo yi lẹ ṣaibimọ
fun mi, bi eyi ba jẹ ipin mi, n ko gbọdọ jẹ ki eyi ba alaafia ile
wa jẹ. O jẹ aṣa ti o buru lọpọlọpọ, laaarin awọn orilẹ ede miiran,
pe ki ẹni ti ko bimọ, ro pe aye oun ti bàjẹ́ ̀, ki o ro pe ti oun ti
Pari, ki o máa kabamọ pe, kini oun wa si aye ṣe, eniyan le wà ni
ailọmọ, ki o ṣe aye ni rere ju ọlọmọ lọ, eniyan le bimọ, ki o bi

88

IGBEYAWO IRINKERINDO PELU ABURO OLÒKUN, IWIN INU OMI
ijangbọn silẹ, ki o fi ọmọ rẹ̀ ṣe aye ni ibi. Leri gbogbo iwọnyi,
emi, Irinkerindo, ti o di ọkọ Ifẹpataki loni, bẹ gbogbo yin,
ki ẹ ba mi gbadura, wi pe ẹrù nla ti mo tẹ ori gbà loni, ki
Olodumare ba mi gbe e; ki Ọlọrun ba mi gbe e; ki Elẹdaa mi
ba mi gbe e; ki Ọba Aiku ba mi gbe e; ki Ọba Airi ba mi
gbe e; ki Ọlọjọ Oni ba mi gbe e; ki Ọba. Alẹ̀wílẹ̀ṣẹ ba mi
gbe e; ki Alakoso aye ati Alakoso ọrun ba mi gbe e, ki awọn
ogun ọrun si máa ba mi gbe e titi laelae . Nitori náà , iyawo mi, .
Ifẹpataki, mu ọwọ rẹ wa, emi, Irinkerindo, fi oruka diamondi
yii, ba ọ da majẹmu, wi pe, lati oni lọ, mo di tirẹ; wi pe, lati
oni lọ, o di temi; wi pe, lati oni lọ, ayọ rẹ ni yoo jẹ ayọ mi ;
ibanujẹ rẹ ni yoo jẹ ibanujẹ mi ; awọn ara ile rẹ yoo jẹ aya ile
mi. Akoko náà de wayi, ti ẹni meji pa ara pọ, loju gbogbo aye,
ti wọn di ọkan ṣoṣo.'

"Bayii ni mo'sọ niwaju awọn ti o wa si ibi igbeyawo mi.
Nigba ti mo ka iwọnyi tẹ le iwin ti o n ṣe igbeyawo naa fun ni
tan, o kọju si iyawo mi, o ni ki o tun máa wi awọn ọrọ wọnyi
tẹ le oun :

"Emi, Ifẹpataki, ọmọ Ajédùbúlẹ̀, iwin, ti n gbe Odo Iranti,
aburo Olokun, ti i ṣe alakoso omi, gba Irinkerindo, ọmọ
Ifẹdayepọ, ọmọ eniyan , ti n gbe ile Alarinkiri, ti o n lọ si Oke
Ironu, ti n bẹ ninu Igbo Elegbeje, bi ọkọ mi. Mo si ṣe ileri,
niwaju eniyan , ati niwaju iwin, niwaju ẹmi ti a n ri, ati niwaju
eyi ti a kò ri, niwaju ejo, ati niwaju ẹranko, niwaju ẹyẹ, ati
niwaju kokoro, niwaju ọpọlọ, ati niwaju akàn wi pe bi mo
ti gba a yi, mo mọ pe ki i ṣe nnkan ṣireṣire, nnkan pataki ni.
Lati oni lọ, mo fi ile iya mi silẹ, mo di iya si ile temi. Mo
ni lati kilọ fun ẹnu mi, aṣiri ile wa, n ko gbọdọ tu u fun ẹnikẹni,
ọrọ ti baale mi ba fi pamọ si mi lọwọ, n ko gbọdọ gbe e lọ si
ile iya mi, Mo si ṣe ileri loni pe, bi ayipada ba de, ti o di pe
baale mi ko ri owo jẹun mọ, ifẹ mi yoo duro bi ti atijọ náà ni;
bi ayipada de, ti ara baale mi ko le, ìfẹ́ mi kò ni ṣaki, n o máa 
tọju rẹ̀ náà ni; bi ayipada ba de, ti baale mi tubọ n dagba, ti
ẹwa rẹ̀ n dinku, ti ko le ṣe faari bi ti atijọ mọ, ifẹ mi ko ni yipada
si i. Mo tun ṣe ileri pe, n ko ni jẹ ẹlẹnu meji bi fere, ki n wi pe
mo n lọ si odò, ki wọn ba mi ni oko, ki n pe ẹnikan ni ara
ile mi, ki wọn ba a pe kò ba mi tan. N o tọju ile wa, n o

89


IGBEYAWO IRINKERINDO PẸLU ABURO OLOKUN, IWIN INU OMI

tọju owo ile wa, n ko ni na inakuna, ki n di ẹni ti n tu owo baale
mi ka. Ounjẹ ṣe pataki, ninu iṣẹ mi, n o si máa wa lakooko,
n o máa ṣe e daadaa pẹlu, n o ṣe itọju baale mi, to bi o ti yẹ, bi
ara rẹ̀ kò ba le, nitori mo mọ eyi pe, egun ni fun obinrin náà ,
ti ara bale rẹ̀ ko da, ti o mu aṣọ ti baale rẹ̀ ra fun un, ti o ṣire gba ode lọ; egun ni fun obinrin náà , ti o ti tori pe ija de, ti o
sọrọ ti oun ati ọkọ rẹ̀ ti fi ṣe ipamọ si ita. Iwa buruku ni fun
obinrin náà , ti baale rẹ̀ fun ni owo ounjẹ, ti ko se ounjẹ, ti o ba
ọna tirẹ̀ lọ. Mo mọ lati oni lọ pe, ọrọ rere a máa yọ obi l'apo,
ọrọ buruku a máa yọ ọfa l'ápó, nitori náà , bi mo ba' ṣẹ baale mi,
ti o di pe o n binu, n o sọrọ tutu fun un. Mo mọ pe,awọn obinrin
miiran, ka a si ẹ̀tẹ́ pe, ki awọn tọrọ aforiji lọwọ ọkọ bi awọn
ba ṣẹ ẹ, mo si mọ daju pe, ara ni iru awọn ẹni bẹẹ fi yatọ si
inaki, agbari wọn, ti inaki ni. Mo si mọ pe,iṣẹ mi pataki ni,
lati máa kọ iwa baale mi, ki n mọ nnkan ti o fẹ, ki n mọ nnkan ti
kò fẹ, ki n ṣe ohun ti o fẹ, ki n si yàgò fun eyi ti kò fẹ. Ọrọ ti
yoo ba ibinu rẹ̀ pade, mo ni lati kọ ọ silẹ, ounjẹ ti kò fẹ, n ko
gbọdọ gbe e fun un. Bi o ba gbagbe nnkan silẹ, ki n mu un pamọ
de e. Ki n ṣe ile mi ki o mọ toni-toni, ki ohun gbogbo wà ni
eto, ki n si ṣe iṣẹ ti o ba kàn mi, gẹgẹ bi iyawo, ki n to le ṣe ti
ara mi. Bi mo ba ri ọmọ bi, n o dupẹ lọwọ Olodumare, bi n ko
ba si bi, n ko ni gbe wahala ka ara mi ni aya, ki n ro pe aye
mi ti bajẹ, ki n maa ti ile de ile, ki n di oniyẹyẹ obinrin, nitori
o san ni igba ẹgbẹrun, ki eniyan ku laini ọmọ, ju pe ki oluwarẹ̀
di oniyẹyẹ si aarin ita. Mo si ṣe ileri pe, n o máa yẹ ọkọ mi si,
n o máa gbe e gẹ̀gẹ̀, n o maa pọn ọn, n o máa bu ọwọ fun un,
n o máa ṣe faari han an, n o máa ro aṣọ mi daadaa, n o máa we
gele mi dáadáa , n o máa wọ bùbá mi dáadáa, n o máa wọ bata
mi dáadáa, n o máa wẹ̀ dáadáa, n o máa run orin mi dáadáa, n o
maa tọju eekan mi dáadáa , n o sì máa tọju irun ori mi daadaa—daadaa
ni n o máa ṣe, titi iku yoo fi yà wa. Bẹ́ẹ̀ ni, ko si ẹni ti yoo wù
mi, ninu awọn ọkunrin, rekọja Irinkerindo yii, ẹni ti n gbe ile
Alarinkiri.' ; 
"Bayii ni iyawo mi náà ka tirẹ̀, igba ti wọn si kọrin didun
tan ni isin igbeyawo naa ti pari ti a lọ si ile ti wọn fun wa.
Lalẹ ọjọ náà ni wọn mu iyawo mi wa ba mi. Ọjọ keji ni a
si ti tun mura ọna Oke Ironu. Ki i ṣe iwin inu fila F'ilasaiyepọ

go

IGBEYAWO IRINKERINDO PẸLU ABURO OLÒKUN, IWIN INU OMI

l'o gbe wa pada, nitori ọkan ninu awọn aburo iyawo mi mọ
ọna ati ba ja si oju ọna Oke Ironu ti ko jinna pupọ si odo Iranti
ti a o si fi le lọ ba awọn eniyan wa yooku ti kò wa si ibi iyawo.

"Yoo ya yin lẹnu pe titi nnkan bi oṣu mẹrin lẹyin eyi, a ko
i ti i de Oke Ironu rara. Ṣugbọn idi rẹ̀ ni pe a n duro loju ọna
pupọ. Odidi oṣu mẹta ni a tilẹ gbe ni ilu kan bayii ti orúkọ rẹ̀ n jẹ Isimi-alaafia. Ilu náà dara pupọ, awọn eniyan wa l'o tilẹ
kọ da àbá pe o yẹ ki emi ati iyawo mi duro diẹ nibẹ ki a gbadun
ara wa. Awọn náà pàápàá n fẹ sinmi diẹ.. Igbadun wa ti pọ ju
nnkan ti eniyan le fi ẹnu sọ ni Isimi-alaafia yii. Ṣugbọn mo ro pe
o yẹ ki n fi ẹnu ba ọjọ ti emi ati iyawo mi lọ si ile kan ni ilu
naa ti orukọ rẹ̀ n jẹ Opitanparapọ.

'"Itan sisọ ni iṣẹ wọn ninu ile Opitanparapọ ibẹ si ni ọkunrin
kan bayii n gbe ti o le sọ itan de ibi gongo, orukọ ẹni ti n jẹ
Itandiran. Jẹ ki n sọ itan mẹta fun yin ti a gbọ lẹnu Itandiran.

" Awọn ọkunrin mẹta kan wà... Orukọ ekini a má jẹ Owola-
iyemọ, orukọ ekeji ni Afẹaye, ẹkẹta si ni Ọkanjuwafẹyinti.
O wa ṣe, awọn mẹta yii jumọ n rin lọ ninu igbo lọjọ kan, nitori
ọdẹ ni gbogbo wọn. Bi wọn ti rin diẹ ni wọn ri iwin kan
ti o n sare bọ ti o n ke, 'Iku !' 'Ikul' ''Iku!' Eleyii ya awọn
ọdẹ yii lẹnu, wọn si da iwin náà duro, wọn beere ohun ti o
ń le e. O dahun o ni Iku ni o n le oun, o si tọka si igi iroko kan,
o ni abẹ igi náà ni Iku wà, bi wọn ba n fẹ mọ Iku, ki wọn
lọ sì idi iroko náà . 

"Ko si ogboya ti o dabi ọdẹ. Awọn mẹtẹẹta pinnu ati lọ
mọ Iku wọn mura o di idi iroko. Igba ti wọn de idi igi náà ,
wọn ko ri ẹnikẹni, ṣugbọn dipo eyi wọn ba apo owo mejila,
owo ṣile gba ni.

"Eleyii jẹ iyalẹnu fun wọn pe owo ṣile ni iwin n pe ni Iku.
Ko pẹ lẹyin eyi wọn gbọ akukọ kan kọ, wọn si mọ pe eti
ilu kan ni awọn wà. Igba ti wọn ronu nipa bi awọn iba fi
ṣe owo yii, wọn pinnu lati ko o lọ nigba ti ilẹ ba ṣu nitori bi
awọn ba ko o ni ọsan, wọn o mu awọn gẹgẹ bi olè. Ṣugbọn
ebi de, o pẹ ti wọn ti n yi inu igbo kiri wọn ba ran ọkan
ninu wọn ki o lọ ra ounjẹ wa bi o ba ra ounjẹ tan ki o ra agbe
ẹmu kekere kan pẹlu, ki awọn ba mu un le ori ounjẹ awọn.
Wọn ran Ọkanjuwafẹyinti.

91

IGBEYAWO IRINKERINDO PẸLU ABURO OLÒKUN, IWIN INU OMI

"Igba ti Ọkanjuwafẹyinti lọ tan awọn meeji yoku bẹrẹ si
ronu bi iba ti dun to ki a wi pe awọn meji pere l'o ri owo náà , apo
mẹfa-mẹfa, ni awọn iba pin in, Inu awọn iba mà dun o. Inu
bayii ni wọn bẹrẹ si rò, nigbẹyin ṣa, wọn pinnu pe bi Ọkan-
juwafẹyinti ba de ki awọn yinbọn pa a.

"'Ọkanjuwafẹyinti ni tirẹ̀ náe n kọ kẹ̀, bi o ti n lọ ni oun náà 
bẹrẹ si ronu bi oun iba ti jẹ olowo to ki a wi pe oun nikan ni oun
ri owo yii. Nigba ti o pẹ ṣa o pinnu bi oun ti ṣe máa ṣe e ti oun
le fi fẹ oju awọn meji yii kù. O ra majele buruku kan, ko si
ẹni ti o lè gbe majele yii mì ti oluwarẹ̀ lè gba iṣẹju meji ki o to
ku, o fi eyi sinu ẹmu

"Bi Ọkanjuwafẹyinti ti de ni Owolayemọ gbe ibọn tì
i ni ookan aya ti o yin in bi Ọkanjuwa si ti n ta gee, gee lọ ni
Afẹaye tun ṣá ibọn tirẹ̀ si i, 'wì'; oku Ọkanjuwafẹyinti ni
ilẹ, Ọkanjuwa ku.

"Inu awọn apaniyan meji yii dun de inu egungun, wọn
jokoo wọn jẹ akaṣu ẹkọ ti Ọkanjuwafẹyinti rà tan, wọn bẹrẹ
ẹmu mimu. Ṣugbọn ko to iṣẹju meji ti wọn mu ẹmu yii ti
awọn náà pa oju de, wọn ku galati ti owo lọrun.

"Bayii ni ojukokoro owo fa iku ba awọn ọkunrin mẹta
wọnyi. Ninu gbogbo iku ti o n pa ọmọ araye, eyi ti ojukokoro
owo n mu wa kò mọ ni iba.

"Eleyii ni itan kiini ti emi ati iyawo mi gbọ lẹnu Itandiran
ti ngbe ile Opìtànparapẹ. Itan ná kun fun ọgbọn ìọpọlọpọ.

" Bayi ni itan keji ṣe lọ: 

"Nigba kan ẹyẹ ẹ̀gà kan ti o kọ ile si ori agbado kan jade
lati lọ wa ounjẹ, o si fi awọn ọmọ rẹ̀ ṣọ ile ki wọn ba gbọ ohun
ti oloko yoo wi nipa ọjọ ti yoo ya agbado ki awọn ba le tete
sa lọ. Igba ti ẹ̀gà de ni alẹ ọjọ náà , awọn ọmọ rẹ̀ wi fun un pe
àgbẹ̀ ti ran ọmọ rẹ̀ lọ si ile ki o wi fun awọn ọrẹ rẹ̀ ki wọn ba
wa ba a ya agbado náà nitori ọwọ oun di pupọ oun ko ri aye ṣiṣẹ
náà fun ara oun. Ṣugbọn ẹ̀gà bu si ẹrin o ni, 'Ẹ ma ṣe jẹ ki a lọ,
nitori iba diẹ ni ọrẹ ti o fẹran awọn eniyan , awọn ti agbẹ ranṣẹ
si ko ni wa, nitori eniyan ko ṣee gbẹkẹle, ẹ jokoo ẹyin ọmọ mi.'

"Loootọ, ni ọjọ keji, awọn ọrẹ wọnni kò wa, ẹnikẹni kò si
ya agbado: Ni ọjọ náà ẹ̀gà tun wa ounjẹ oojọ lọ,igba ti o si de,

o beere lọwọ awọn ọmọ rẹ̀ bi agbẹ ti wi. Wọn wi fun un pe 

92

IGBEYAWO IRINKERINDO PẸLU ABURO OLÒKUN, IWIN INU OMI

agbẹ ti ranṣẹ si awọn ibatan rẹ̀ ki wọn wa ya agbado,ẹga
dahun, ẹga ni, 'Ẹ jokoo, ẹ máa jẹ, ẹ máa mu, ko ni si nnkan kan
nitori pupọ ninu awọn ibatan ọmọ eniyan ko ṣe gbẹkẹle, wọn
kò ni ya agbado.'

" Lootọ ilẹ ọjọ keji tun mọ, awọn ibatan wọnni tun ṣe oniruuru
awawi, ẹga tun mura o ba ibi iṣẹ rẹ̀ lọ. Nigba ti o de ni alẹ,
o beere bi oloko ti wi, wọn ni oloko ti ranṣẹ si awọn àna rẹ̀,
awọn ti o fi ọmọ fun, ki wọn wa ba a ya agbado ná. Ẹga
tun rẹrin o ni, 'Ẹ jokoo yin jẹ, wọn kò ni wa awọn àna miiran
dara, ṣugbọn pupọ buru ju gbese idile lọ.'

Lootọ igba ti ilẹ tun mọ ẹnikẹni ko wa. Ẹga tun ba iṣẹ rẹ̀
lọ. Nigba ti o pada de ni alẹ o tun beere bi oloko ti wi. Awọn
ọmọ rẹ̀ si wi fun un pe oloko pàápàá ti pinnu lati wa ṣiṣẹ rẹ̀ ni
ọjọ keji. : Ẹga fa oju ro, o si wi fun awọn ọmọ rẹ̀, ki wọn
maa di ẹrù, o ni, 'Ọwọ ẹni kì í tanni jẹ, ọkan ẹni ni alufa ẹni,
ni iwọn bi ọkunrin náà ti pinnu ati ṣe nnkan rẹ̀ fun ara rẹ̀, ko
ni ṣaiṣe e.'

"Tootọ bi ilẹ ti n mọ hai ni ọjọ keji ni agbẹ ti de pẹlu awọn
ọmọ rẹ̀, o si ya agbado rẹ̀ gbogbo. Ṣugbọn kò ri ẹ̀gà mu,
nitori ẹ̀gà ti mọ ohun ti ọmọ eniyan le ṣe.

.....'Bayii ni itan keji pari ninu ile opitanparapọ. Itan kẹta gùn
Ju awọn mejeeji ti iṣaaju lọ, bayii ni itan náà lọ :

. Ọba nla kan wà ni aye atijọ, ti o ni owo de gongo, ti o
bi gbajumọ l'ọmọ, ti igberiko rẹ̀ pọ bi ọkẹ aimoye awọn
alapandẹdẹ ti wọn n fo kaakiri oju ọrun. Ṣugbọn kini kan
ba àjàò jẹ, apa. ẹranko náà gùn ju itan lọ, awọn ọkunrin mẹta
ti wọn jẹ aṣaaju ninu awọn ọmọ ọba yii kò ni obinrin. Idi
rẹ̀ si ni eyi pe, obinrin kan náà ni o wu awọn mẹtẹẹta yii bẹẹ ni
obinrin ko le ni ọkọ mẹta pò lẹẹkan ṣoṣo. Bi ọrọ náà ti ri ni
yii: ọkunrin kan wà ti o ti jẹ ọrẹ ọba ki ọba to gun ori oye.
Kete ti ọba si joye tan ni ọkunrin náà ku bẹẹ ̀ni ọrẹ oun ati ọba
pọ gan-an ni. Ọkunrin yii bi ọmọbinrin kan ti orukọ rẹ̀ n jẹ
Ẹwadapọ, ati igba ti o si ti ku ni ọba ti fi ọmọbinrin yii ṣe
ọmọ rẹ̀, ti ọmọ náà n gbe aafin.

Ẹwadapọ dara ni ọmọ, ẹ̀gàn l'o kù, Gbogbo ara rẹ̀ ba
ara wọn mu : ori kò tobi ju ibi ti o yẹ, ọrùn kò kere kọja ìwọ̀n,
bẹẹ ̀ni tapatẹsẹ ba ara wọn jọ, ọmọ dara tan, ẹwà tun ṣubu lu

93


IGBEYAWO IRINKERINDO PẸLU ABURO OLOKUN, IWIN INU OMI

u, Ẹwadapọ ko ri bẹẹ , iwọntunwọnsi l'obinrin. Aṣọ ba ara jọ,
ilẹkẹ ṣe ìwọ̀n ọrùn, ẹsẹ ba bata ṣe dọgbadọgba. Ẹni ti Ẹwadapọ
rẹrin si, oluwarẹ̀ ṣe ariya, ẹni ti o ki, oluwarẹ̀ pa maluu mẹfa,
ẹni ti o mọ loju oluwarẹ̀ ṣubu lulẹ, o takiti meje.

" Ẹni ti awọn ọmọ ọba mẹtẹẹta n fẹ lati fẹ ni eyi. Igba ti ọba
gbọ bẹẹ ̀, o pinnu pe oun o fi Ẹwadapọ fun eyikeyi ninu awọn
ọmọ oun ti o ba le ṣe nnkan ti o jọ oun loju ju lọ. O pe awọn
mẹtẹẹta o fun ẹnikọọkan wọn ni apo owo mẹta, o ni ki wọn
kuro ni ilu, ki wọn lọ lo owo ti oun fun wọn fi ra nnkan ti o
ba jẹ iyanu wa ati pe ẹni ti nnkan tirẹ̀ ba ya ni lẹnu jù ni yoo
fẹ Ẹwadapọ, iwọntunwọnsi l'obinrin. 

" Awọn mẹtẹẹta jumọ kuro ni ile, wọn rin titi wọn fi de
orita mẹta kan bayii. Ibẹ ni wọn si ti pinya, ṣugbọn wọn
ṣe adehun pe ẹnikẹni ti o ba kọ de orita yii nigba ti o ba n pada
bọ̀ ni lati duro sibẹ de awọn meji ti o kù.

"Eyi akọbi lọ, o ri ẹní kan rà. Bi eniyan ba jokoo le e, ibikibi
ti o ba wi pe ki ẹni yii gbe oun lọ, were ni yoo ba ara rẹ̀ nibẹ ko
ni lo ju iṣẹju kan. Eyi àtẹ̀lé ri iwo agbanrere kan rà, ti o lu
iho lati apa kan de ekeji. Bi eniyan ba gbe oju bọ ẹnu ọkan ninu
awọn iho yii, ibikibi ti o ba wi pe oun fẹ lati ri ni ode aye yii,
ni yoo ri kedere. Eyi abikẹyin ri eso igi kan rà, eso igi yii ki
I bajẹ, o le koko ṣugbọn ko si aisan kan ni aye yii ti eso igi
náà kò le wò, bi alaisan ba ti gboorun rẹ̀ ṣa, ki alaisan dide ni.

"Igba ti o ṣe, awọn mẹtẹẹta pada de orita. Igba ti wọn
si n royin ohun ti awọn ri rà fun ara wọn ti ẹni ti o ra iwo
agbanrere sọ nnkan ti o wà fun, wọn ni o yẹ ki awọn fi iwo
náà wo Ẹwadapọ nitori ẹni ti awọn tilẹ n sa kiri. Ṣugbọn kini
wọn máa ri? Wọn ri i pe inu aisan ni Ẹwadapọ wà, aisan
naa le, bi o ba si to iṣẹju mẹwaa si i, dandan ni ki ọmọ náà ku.
Were wọn ba jokoo le ori ẹni iyanu, were, ẹni gbe wọn lọ
si iyara Ẹwadapọ. Bi wọn si ti de ọhun, wọn mu eso igi
iwosan, wọn fi si i ni imu, gbigboorun ti Ẹwadapọ gboorun
rẹ̀ bayii, ṣe l'o dide gau, ara rẹ̀ ti le.

"Igba ti ọba gbọ bi gbogbo rẹ̀ ti ri, o pe awọn ọmọ rẹ̀ mẹtẹẹta,
o ba wọn sọrọ o ni:

"Ẹyin ọmọ mi, mo ni ayọ lati sọ fun yin pe, gbogbo yin
ni ẹ ṣe daradara ninu idanwo ti mo gbe kalẹ niwaju yin, kò

94

IGBEYAWO ITRINKERINDO PẸLU ABURO OLOKUN, IWIN INU OMI

si ẹni ti mo le fi ọwọ rẹ̀ sẹyin pe ko ri ohun iyanu mu bọ, bẹ́ẹ̀ ni
bi gbogbo yin kò ba pa ara pọ lo ohun iyanu yin, Ẹwadapọ
kò ba ti wà laye loni. Nitori bi ko ba si iwo agbanrere aramọda,
ẹ ko ba ti mọ pe ara olufẹ yin kò le, bi kò ba si ẹní iyanu,
ẹ kò ba ti le de ile fi oun iba fi ku, bẹ́ẹ̀ ni bi ko ba si eso igi ìgbàlà,
ẹ kò ba ti le yọ Ẹwadapọ ninu aisan rẹ̀. Nitori eyi, ko si
ẹni ti o yẹ ki n fun ni Ẹwadapọ nitori ohun ti ẹ mu bọ, idanwo
miiran ni mo máa ṣe fun yin, ẹni ti o ba ṣe daradara ju lọ ninu
eyiini ni yoo fẹ Ẹwadapọ, iwọntunwọnsi l'obinrin. Ẹ lọ mu
apó ati ọfà yin, ki ẹ jẹ ki a lọ sinu pápá ti n bẹ lẹyinkunle mi,
igba ti a ba de ọhun, ki olukuluku ta ọfà siwaju, ẹni ti ọfà
rẹ̀ ba rin jinna jù ni yoo ṣe baale Ẹwadapọ, iwọntunwọnsi
l'obinrin.'

"" Awọn ọkunrin mẹtẹẹta yii gbọ ọrọ baba. wọn, olukuluku
ba ile rẹ̀ lọ, gbogbo wọn mu apo ati ọfa, o di ẹyinkunle baba
wọn.Eyi ẹgbọn ni o kọ ta ọfa rẹ̀, ọfa náà si rin gidigidi, ṣugbọn
nigba ti eyi àtẹ̀lé ta ọfa, tirẹ̀, o lọ titi wọn wa a, wọn ko ri i.
Igba ti abikẹyin ta ọfa tirẹ̀, ọfa rẹ̀ ta ti ẹgbọn rẹ̀ iṣaaju yọ,
asẹyinwa asẹyinbọ, ọba ṣe idajọ bayii pe, niwọn igba ti a ko
ti mọ ibi ti ọfa àtẹ̀lé de, oun kò le ṣe ọkọ obinrin yii, niwọn—
igba ti ọfa ti ẹgbọn ta ko si ti de ibi ti abikẹyin, oun náà ko le ṣe ọkọ
Ẹwadapọ.. Ṣugbọn nitori ti ọfa abikẹyin ko rin ni irin ikọsẹ
rara, dandan ni ki oun ṣe baale Ẹwadapọ, iwọntunwọnsi l'obinrin.

"Eleyii mu ki ẹgbọn agbalagba wọ inu igbo. Nitori bi ifẹ
obinrin ba wọ ọkunrin lọkan tan ti wọn ko si ri aye fẹ ara
wọn, idarudapọ a gba isalẹ odò ikùn, ibanujẹ a da ori agbalagba
kọ odò, okele kò ni lọ ni ọna ọ̀fun, irora oluwarẹ̀ a ju ti
onisobiya, ironu a de ba, oluwarẹ̀ bi onigbese, ọkan oluwarẹ̀
a bàjẹ́ ̀ bi ti ẹlẹwọn, irin ẹsẹ oluwarẹ̀ a dabi ti ọlọkunrun, ètè ̀
oluwarẹ̀ a gbẹ bi ti aboyun, itọ ẹnu oluwarẹ̀ a yi tikẹ bi ti
ẹni ti n sare ije, isọrọ oluwarẹ̀ a dabi ti ara oko, oju oluwarẹ̀ a
dabi ti ẹlẹnga, ara oluwarẹ̀ a gbona bi ara alakọwe ti o ṣẹ̀ṣẹ̀
gbọ pe oun re ẹyin ninu idanwo, oluwarẹ̀ a si máa kọsẹ nibi ti
kò si gbongbo tabi okuta. Nitori idi eyi, awọn ọdọmọkunrin
ti wọn n tan awọn obinrin jẹ pe awọn o fẹ wọn laijẹ pe o ti
inu ọkan wọn jade, ati awọn oniyemeji ọdọmọbinrin ti wọn
n tan ogunlọgọ ọkunrin jẹ lojoojumọ aye wọn apaniyan ni gbogbo

95


IGBEYAWO IRINKERINDO PẸLU ABURO OLÒKUN, IWIN INU OMI

wọn, Olodumare ṣe aye ni iyọ Oyinbo fun awọn ọmọ eniyan ,
ṣugbọn awọn wọnni n fẹ sọ ọ di ewuro.

"Eyi àtẹ̀lé ninu awọn ọmọ ọba yii ti ko mọ opin ọfa ti oun,
kò dakẹ, o rọra dide o n wa ọfa rẹ̀ kiri, o rin titi ko tete ri i
ṣugbọn nigba ti o ṣe, o ri i, bi o si ti n fẹ mu um, ni o ri ilẹkun
kekere kan ti o ba iho ilẹ lọ. Igba ti o ṣi ilẹkun yii wò, o ri
akasọ kan ti o lọ gbọnran si isalẹ o ba n tọ akasọ yii lọ,

" Nigba ti o sọkalẹ tan, o ba ara rẹ̀ ninu aafin ti o kun fun
dukia gbogbo, bi o si ti wo iwaju, o ri obinrin arẹwa kan ti o
jokoo le ori aga nla kan. Ijokoo ọmọbinrin yii tobi ju ijokoo ọba
kọba ninu aye wa, ẹwa ara rẹ̀ paapaa si tayọ ti ọmọ eniyan , ara
rẹ̀ n dan bi ara ọmọ tuntun oojọ, ati apa ati ẹsẹ rẹ̀ yó  bóróbóró
bi ẹni pe ko si egungun ninu wọn, ọmọ ika ọwọ rẹ̀ yá o dabi
ara kokoro ori ọpẹ, atẹlẹwọ rẹ̀ mọ tonitoni o dabi ọjẹ̀lẹ ewe
ọgẹdẹ, ilẹkẹ ọrun rẹ̀ dabi oorun ọsan gangan ti n tan imọlẹ pupọ,
iroyin ọmọbinrin náà rẹkọja ohun sisọ.

"Nigba ti o ri ọkunrin yii, o rẹrin múṣẹ́ , eyin ẹnu rẹ̀ si funfun
tobẹ̀ ti o fẹrẹ le sọ ọmọkunrin di were, nigba ti o si wo ọkunrin
náà loju o ṣe bi obinrin afẹsọna ti n tiju ọkọ rẹ̀ tuntun. O dahun
o ni, 'Emi ni ọmọ alade isalẹ ilẹ, ikawọ baba mi ni gbogbo
wura, fadaka, diamondi ati gbogbo okuta olowo iyebiye inu
Ilẹ n bẹ. Ni ọdun kẹẹ̀dọgbọn ti wọn ti ṣe ìsẹ̀dálẹ mi, ẹẹdẹgbẹta
iwin ni wọn wi pe awọn n fẹ fẹ mi, ṣugbọn mo kọ̀ fun wọn;
ni ọdun kẹrindilọgbọn, ẹẹdẹgbẹrin ni wọn tun n fẹ fẹ mi, ṣugbọn
mo tun kọ̀ fun wọn. Nitori bi o tilẹ jẹ pe ọmọ alade awọn
ẹbọra ni mi, sibẹ, ọkan wọn kò fà mi, n ko ni ifẹ wọn. Ṣugbọn,
iwọ, ọmọ ènìyàn, ni o wà l'ẹmi mi. O pẹ ti mo ti mọ ọn la jẹ
pe iwọ mọ mi, o pẹ ti mo ti ri ọ laijẹ pe ìwọ mọ pe mo ri ọ,
ìwo agbanrere rẹ kò ṣe ẹyin mi, ẹní àràmòdà ẹgbọn rẹ, mo mọ
nìpa rẹ̀, eso igi imularada aburo rẹ ko jẹ ipamọ fun mi, ìyà
ifẹ ti iwọ jẹ, kò ṣokunkun loju mi, ṣugbọn iwọ ni iye lori ju
ohun ti o n lepa, iwọ sàn ju ẹni ti iba fẹ Ẹwadapọ lọ.'

" Bayii ni ọmọbinrin yii sọ, igba ti ọkunrin náà si da a lohun
pe oun ko yẹ ni ẹni ti iba gbọ iru ọrọ yii lẹnu ọlọla bẹẹ ọmọbinrin
náà tun dahun o ni,

"A! Iwọ ọkunrin onirẹlẹ, iwa irẹlẹ l'o mu ọ sọ iru eyi.
Iwọ ju mi lọ, iwọ tobi ninu awọn ọmọ eniyan , iwọ pọ l'ọkunrin.

96

IGBEYAWO IRINKERINDO PELU ABURO OLOKUN, IWIN INU OMI

Jọwọ jokoo tì mi, máa ba mi ṣire, nitori mo wà ni emi nikan,
alabaṣire si n wù mi.'

"Were ọkunrin yii gbà, o jokoo ti ọmọ alade isalẹ ilẹ ko si
si nnkan ti onitọhun kò ṣe tan lati mu ki inu rẹ̀ dùn. Bi ire bi
ire wọn n mọ oju ara wọn, bi ire bi ire wọn n jumọ sọrọ
ìkọ̀kọ̀, bi ire bi ire wọn ń sọrọ ọkọ oun aya, laifa ọrọ gùn lọ
titi, wọn gbe ara wọn ni iyawo. Bẹ́ẹ̀ ni ọjọ nla ni ọjọ náà , ti
igbeyawo da ara ode ọrun pọ mọ ara aye, ẹbọra n gun iyan,
ẹbọra n ro ọkà, ẹbọra n ṣe alaga, ẹbọra n ṣe olori ẹgbẹ, awọn
ara oke ati ti isalẹ n jumọ ṣe ariya pọ, nnkan ṣe ni ode ọrun.

"Ọkunrin yii gbe pẹlu iyawo rẹ̀ fun odidi oṣu mẹfa ki o to
ranti ile. Nigba ti ọkan baba rẹ̀ si fa a, o tọrọ aaye lọwọ iyawo
rẹ̀ lati lọ bẹ ile wo, oun náà si gba pe o dara, ṣugbọn ofin kan
ni o fun ọkọ rẹ̀, o wi fun un pe kò gbọdọ sọ ibi ti oun wà fun
ẹnikẹni, ṣugbọn ki o fi han baba rẹ̀ pe ọkan oun balẹ nibi ti
oun wà, ati pe aye oun ti dara.

''Igba ti ọkunrin náà máa jade ninu afin isalẹ ilẹ, o jade bi
ọba. Awọn ẹlẹṣin ti wọn jẹ arẹwa ti wọn ṣe ẹṣin: wọn ni
Ọ̀ṣọ́, ati awọn wunndia ti wọn to ara wọn sinu mọto ayọkẹlẹ,
pẹlu ogunlọgọ awọn ẹda ti wọn wà lori alupupu tuntun, ni
wọn to ara wọn jọ siwaju ọkunrin náà bi oun ti n bọ ninu mọto
ayọkẹlẹ gbọlọku kan bi àtàtà ọba.

"Nigba ti ọkunrin yii yọ si ilu baba rẹ̀, ariwo ta, nigba ti
O si de iwaju baba rẹ̀ ti o dọbalẹ, ti baba rẹ̀ naa mọ pe oun ni,
O yọ bi ẹni pe ọjọ náà ni wọn ṣẹ̀ṣẹ̀ fi jọba.

"Baba yii ṣe itọju ọmọ rẹ̀ pupọ, baba ati iya a máa pa aṣiri
ọmọ wọn mọ́̀, igba ti baba yii si ti beere ibi ti ọmọ náà wà ti
onitọhun si ti wi pe oun ko le sọ, ati pe alaafia ni oun wà ni baba
náà ko ti ṣe aapọn ati wadii eleyi mọ, nitori riri ti o tilẹ ri ọmọ
rẹ̀ ti ta ohun gbogbo yọ.

"Ọkunrin yii ba baba rẹ̀ ṣire titi ilẹ ọjọ náà fi ṣu, igba ti ilẹ
ọjọ keji si mọ o pada lọ si ọdọ iyawo rẹ̀ ni isalẹ ilẹ.

" Ati ọjọ yii ni ọmọ náà ti máa n wa ki baba rẹ̀ ti o n ṣe bi ọba
ti inu baba rẹ̀ si n dun, ṣugbọn ibi ti o ti n wa ṣokunkun loju
ẹnikẹni.

"Nigba ti o ṣe, ọmọ araye bọ si aarin ọmọ ati baba yii,

97


IGBEYAWO IRINKERINDO PẸLU ABURO OLÔKUN, IWIN INU OMI

ọkunrin kukuru bilisi kan lọ si ọdọ baba o sọrọ bayii fun un
oni:

" "Kabiyesi, ki Ọlọrun bùn yin l'ẹmi, ẹ o pẹ laye fun wa.

Apa ọta ko ni ka yin, ọmọ araye ko ni le fi yin ṣe nnkan, awọn
ẹyẹ ki i ṣairi ounjẹ oojọ jẹ, ẹ ko ni ṣairi ounjẹ jẹ laelae; ẹja ki
i tan ninu omi, ọmọ ko ni i tan ni ile yin laelae, iyẹ ki i tan lara
àdàbà, aṣọ ko ni i tan lara yin laelae. Kabiyesi, aye ṣoro,
ẹyin agbalagba si ti wi pe ile ni a ti n ko ọṣọ lọ si ode, ile ni
ìkú wà, orukọ ẹran Ajayi, ayanmọpin ẹran Olugbode, ara
ode ko' mọ ni gẹgẹ bi ẹru, ara ile ẹni ni n tọka si ni. Ọmọ
yin yi, ọmọ nla ni. Laiṣe aniani, ọmọ náà gboju le nnkan. Awọn
ọmọ iwoyi ko dara, ẹ ma ṣe fi ara silẹ, nitori bi mo ti n woye
yii, bi ẹ kò ba ṣọra, ọjọ n bọ ti ọmọ náà yoo ko awọn ọmọ ogun
wa, ti wọn yoo ba yin ja, ti wọn yoo le yin kuro ni ori itẹ.
Ki Ọlọrun bùn yin l'ẹmi, Kabiyesi.'
.. "Ẹyin ọrẹ mi, ojo owurọ ni n bi olowo ninu, olowo a gẹlẹtẹ
Iwọfa a si gẹlẹte iru ọrọ yii kò le ṣaifa ibanujẹ wa, inu si
bẹrẹ si bi baba yii bi o ba ti ri ọmọ rẹ̀. Ero rẹ̀ ti yipada, nitori
bi o ti wù ki baba fẹran ọmọ rẹ̀ to, ko si ẹni ti o le fẹ ki ọmọ
oun pa oun, Baba yii bẹrẹ si wa ọna ati mu ọmọ rẹ̀.

"O pe ọmọ rẹ̀, o wi fun un ki o lọ ba oun wa nnkan ti o ṣoro.
O wa awọn eniyan buruku ti wọn wadii ti wọn si ti mọ ibi ti
ọmọ n gbe. Asẹyinwa asẹyinbọ o jẹwọ fun ọmọ pe oun ti ri
ìdi rẹ̀, oun ti mọ ẹbọra ti o jokoo tì, o si ran an ki o lọ beere lọwọ
ẹbọra iyawo rẹ̀, ki ọ ba oun wa aṣọ titobi kan ti o jẹ pe bi eniyan 
ba ka aṣọ yii tan ti o di  si atẹlẹwọ kan ẹnikẹni ko ni i ri ohun
ti oluwarẹ̀ dì mọ ọwọ, ṣugbọn bi eniyan ba na an tan, yoo bo
gbogbo ilu kan.

; "Pẹlu ibanujẹ ni ọmọ náà fi kuro lọdọ baba rẹ̀ ti o lọ si aafin
isalẹ ilẹ, nitori ni ọjọ ti ẹnikẹta ba ti bọ si aarin olufẹ meji,
ayọ a ki ire mọlẹ a sare bi ẹranko ti o gburo aja ọdẹ, ibanujẹ
a gbe aga Oyinbo, a fẹyinti dipo ayọ, aye a yi, nnkan a di
rúdurùdu. Nigba ti ọkunrin yii yọ si iyawo rẹ̀, o fa oju ro,
ṣugbọn nigba ti onitọhun beere idi ọrọ ti o sọ fun un, ṣe ni iyawo
rẹ̀ bu si ẹrin, ti o wi pe eyiini kò to nnkan, o dahun o ni, 'Aṣọ
ti baba rẹ beere wà ni isalẹ apoti mi, awọn eniyan ti bọ si aarin

98

IGBEYAWO IRINKERINDO PẸLU ABURO OLOKUN, IWIN INU OMI

rẹ ati baba rẹ, ṣugbọn eleyiini ko to nnkan, ohunkohun ti o ba
de si ọ de si mi ti awọn onitọhun l'o ṣoro.'

"Ni ọjọ keji ni ọkunrin yii mu aṣọ náà lọ. Ṣugbọn baba rẹ̀
tun wi fun un pe ki o lọ ba oun wa ewe igi kan ti n bẹ ni orisun
omi okun. Bi eniyan ba ja ewe igi yii ki i bajẹ laelae, yoo maa dudu
ni, ojoojumọ ti oluwarẹ ba si lọ si ibi ti o fi ewe náà si, owo goolu
nla kan ni yoo máa ba labẹ rẹ̀. Pẹlu ibinu ni ọmọ yii fi jade
niwaju baba rẹ̀. Igba ti o si de ọdọ iyawo rẹ̀, iyawo bu omi
suuru fun un mu o wi fun un ki o ma ṣe binu niwaju baba rẹ̀ mọ.
Ki Ọlọrun fun ni ni iyawo alaafia. Werewere l'o ba a wa ewe
igi ti baba rẹ̀ beere yii.

"Nigba ti ọkunrin náà tun mu ewe yii de ọdọ baba rẹ̀ baba
rẹ̀ ko dakẹ o tun beere ohun miiran o ni, ' Mo dupẹ lọwọ rẹ,
ọmọ mi. Kini kan pere l'o wa kù ti mo fẹ ki o ṣe fun mi. Mo
fẹ ki o lọ pe iwin kan ki o wa fi oju kàn mi, mo ti n gburo iwin
náà ti pẹ kò ga ju ẹsẹ bata meji lọ, irungbọn rẹ̀ gùn to ọgbọn
ẹsẹ, o si gbe irin kan le ejika ti o wuwo to apo ekurọ mẹjọ
ti o kun de ẹnu. Yara tete lọ ki o pe e ki o wa ri mi, ọọku o,
ọmọ mi.

"Ọkunrin yii rọra dide, ko fọhun, nitori ọrọ ti pa esi jẹ.
O bẹrẹ si poṣe titi o fi de ọdọ iyawo rẹ̀. Nigba ti iyawo yii si
gbọ ibeere náà o bu sẹrin o ni, ' A! Ẹgbọn mi ni wọn sọrọ
rẹ̀ yii. Iwa ìṣẹ̀dá ẹgbọn mi náà yatọ ṣa, bi baba rẹ ko ba ṣọra
yoo pa a, nitori ẹgbọn mi náà bani lẹru lọpọlọpọ, bẹ́ẹ̀ ni ki i fẹ
ki ẹnikẹni bẹru oun, ẹni ti o ba bẹru rẹ̀ a na irin mọ ọn lori, a
pa a danu werewere.'

"Lọgan, obinrin yii kigbe nla pe ẹgbọn rẹ̀ náà lati ọna jinjin réré, onitọhun náà si dahun bi igbaeti jagidijagan obinrin ba da
orogun rẹ̀ ni ohun lile. Igba ti iwin náà n bọ gbogbo isalẹ ilẹ
bẹrẹ si lù kìkì bi ẹwiri agbẹdẹ, gbogbo agbegbe n pariwo bi
igba ti omi nla ba n sọkalẹ lori apata, ogunlọgọ awọn iwin ti
wọn ti n ṣe iranṣẹ fun tọkọtaya yii ni wọn dakẹ patapata
ti wọn sa lọ bamubamu, ẹru ba eniyan , ẹru ba ọmọ ẹbọra

"Nigba ti o yọ, aburo rẹ̀ bẹrẹ si ki i, 'Ẹ máa wolẹ, ẹ maa rọra,
ẹ máa wolẹ, ẹ máa rọra, a bu ọla fun yin, a ba búrúbúrú, ẹ máa
wolẹ, ẹgbọn mi, ẹ máa rọra, ẹ máa rọra, ọmọ onilẹ tẹ ẹ jẹjẹ,
ajeji tẹ ẹ gìrìgìrì, ẹyin l'ẹ ni mi, ẹyin l'ẹ ni lẹ.

99


IGBEYAWO IRINKERINDO PẸLU ABURO OLÒKUN, IWIN INU OMI

''"Bayii ni obinrin náà bẹrẹ si ki ẹgbọn rẹ̀ ti oju rẹ̀ pupa bi
Oorun alẹ, igba ti o sì ti beere idi rẹ ti aburo rẹ̀ fi pe e ti aburo
rẹ̀ ti sọ fun un, ni o ti wi fun ọkunrin náà ki o bọ siwaju ti oun
náà tẹ le e, pẹlu ìrùngbọ̀n rẹ̀ ti o n wọ ilẹ guruguru, wọn mura,
o di ọdọ ọba ti o n fẹ ri i. Bi iwin ati eniyan yii ti n bọ ni gbogbo
ẹni ti o ri wọn n bẹ lu igbo, igba ti wọn si de aarin ilu, wọn
kọ ori si aafin.

"Bi wọn ti wọ ibi ti ọba yii jokoo si,'wọn ba awọn ijoye rẹ̀,
ọba si bẹrẹ si gbọ̀n bi ẹni ti otutu n pa, gbogbo ẹwu rẹ̀ n fẹ lẹlẹ
bi igba ti ẹfuufu n fẹ igi oko. Igba ti iwin yii sọrọ si i ko le dahun,
inu bi iwin nitori eyi, o na irin mọ ọn lori, ori fọ, ìmùdùnmúdùn
hàn gbangba, iku de. Iwin tun wo gbogbo awọn ijoye, o da
seria fun gbogbo wọn, o pa wọn, o pe gbogbo ilu jọ, bi wọn
fẹ bi wọn kọ, wọn de, o tun mura o fi ọkunrin ti o jẹ ọkọ
aburo rẹ̀ jọba, o lọ si isalẹ ilẹ o pe aburo rẹ̀, were eleyiini di
ayaba. Bayii ni itan náà pari—eleyi ni itan kẹta ti a gbọ ninu
ile Opitanparapọ.

" Nigba ti a woye pe ilẹ n ṣú lọ emi ati iyawo mi dide, a mura.
o di ibi ti a n gbe, ọjọ keji ni a si kuro ni ilu yii.

ILU ITANJẸ-ENIYAN

"Ọpọlọpọ nnkan ni a fi oju ri nigba ti a kuro ni ilu yii tan
ṣugbọn ko si aaye nisisiyi lati sọ gbogbo wọn. Sibẹsibẹ náà ,
n ko gbọdọ ṣaisọ nnkan ti o ṣẹlẹ si mi ni ilu ti a n pe ni Itanjẹ-eniyan.

"Ko si ẹni ti o wà ni ode aye yii ti ko ni agbelebu tirẹ̀.
Agbelebu ki i si i tilẹ fi ibi nnkan rere silẹ. Mo ni agbelebu kan
ninu irinajo yii, agbelebu náà si ni igba keji mi, Ayédèrú-ẹ̀dá.

" Mo ro pe ẹ o ranti iru ọrọ buruku ti o sọ niwaju Omugọdimeji

ọba ilu awọn Edidarẹ, ẹ o si ṣakiyesi pe ọrọ rẹ̀ kò ju ati fi wa
oju Omugọdimeji mọra lọ. Ayederu-ẹda jẹ ẹnikan ti a le wi pe
o ti kọ ile fun rikiṣi ni agbari, ti o ti fun agabagebe ni iyara,
ti oun ati wọbia jọ n fi ọwọ kọ ọwọ rin kiri. O mọ ọna rikiṣi
lọpọlọpọ o sì mọ ọn tobẹẹ ti o jẹ pe bi o n pa eniyan lọ bayii oluwarẹ̀.
o máa wi pe kò si ọrẹ oun ti o to o.

"Ni igba igbeyawo mi, oun ati aburo iyawo mi obinrin ti
bẹrẹ si ṣe ọrẹ pẹlu ara wọn, ọrẹ wọn yii ko kuku hàn si wa ju
bẹẹ lọ ṣugbọn wọn ti n pade ara wọn ni ìkọ̀kọ̀ lẹẹkọọkan ki o to
di nnkan bi oṣu meji lẹyin ti mo gbeyawo. Aburo iyawo mi
yii ba wa kuro ni Odo Iranti, nitori o fẹran iyawo mi pupọ.
Eleyii mu ki Ayederu-ẹda ati oun tubọ ri aye máa ba ifẹ wọn
lọ. Ko pẹ nigba ti igbeyawo mi pari ti a ri ọwọ òsì Ayederu-ẹda
ti o rọ, ọwọ ọtun l'o fi n gbe ibọn lati igba náà lọ a ko sì mọ
idi rẹ̀ ti ọwọ náà fi rọ.

"Nigba ti a de ilu Itanjẹ-eniyan yii, Ayedẹru-ẹda pe mi si
ìkọ̀kọ̀ lọjọ kan, o wi fun mi pe ki n ma ṣe gbẹkẹle iyawo mi,
nitori alaalẹ ni iyawo mi n lọ pade ọkunrin kan ti wọn n fi
ẹnu ko ara wọn lẹnu, ti wọn n lẹ mọ ara wọn gidi gbágbá.
O wi fun mi pẹlu pe bi n ko ba gbagbọ oun ṣetan lati lọ mu mi
ri iyawo mi nibi ti oun ati ọkunrin ọlọkunrin ti n lo ifẹ pẹlu ara
wọn.

"Eleyii ya mi lẹnu lọpọlọpọ, mo si wi fun un pe ki o jọwọ
ma ṣaimu mi lọ. Àṣé Ayederu-ẹda ti wi fun aburo iyawo
mi pe ki o ro aṣọ iyawo mi, ki o we gele rẹ̀, ki o si mu iborun




ILU ITANJẸ-ENIA

rẹ̀ lalẹ ọjọ ti a n wi yii ki o wa pade oun, nitori oun tilẹ fẹ wo bi
olufẹ oun ti dara to ninu aṣọ ẹgbọn rẹ̀! Igba ti ilẹ ṣu, ti Ayederu-
ẹda sọ fun mi pe ki a jọ lọ, o mu mi de ibikan bayii, o fi mi
sibẹ o ni oun n pada lọ si ibi ti oun n gbe ni ilu náà , ki n máa woran,
n o fi oju mi ri iyawo mi ati ọrẹ rẹ̀ ọkunrin. O ba lọ. '

" Àṣé bi ó ti lọ, ṣe l'o lọ yi aṣọ pada. Igba ti o si ṣe ni mo ri aburo iyawo mi ti o n bọ ninu aṣọ iyawo mi. Mo ṣebi iyawo
mi ni. Igba ti o si de ibi kọrọ̀ kan bayii ti o duro, ṣe ni mo ri
Ayederu-ẹda ti o de, o ti yi aṣọ pada, ko si jọ oun mọ rara,
ni oun ati aburo iyawo mi ba bẹrẹ si lọ mọ ara wọn ti wọn
n fi ẹnu ko ara wọn lẹnu.

" Ara mi gbona ja gbáà . Mo mura mo lọ si ile mo lọ pọ́n
àdá mi silẹ pe igba ti o bá de n o pa a ni. Nnkan náà si wa ṣe
e tobẹẹ ̀, igba ti mo de ile, iyawo mi lọ si ode.

"O pẹ ki o to ti ode náà de, mo jokoo lori aga kan, igba ti
mo si jokoo pẹ titi ti kò de, mo sun lọ,

"Igba ti mo máa ji, aarin ọganjọ ni, iyawo mi ti wọ iyara rẹ̀,
o ṣi ilẹkun silẹ, i

""Emi náà mu ada, o di ọna iyara rẹ̀. Bi mo ti ń lọ ti mo n fẹ
wọle, ṣe ni mo ri ti ogiri ẹnu ọna ni apa ọtun ati ti apa osi
sunmọ ara wọn, ti wọn pade ṣinṣin ti kò sì si oju ọna, mọ,
mo ba pada, mo lọ duro, Bi mo ti de ibi ti mo ti kọ duro mo
tun ri i pe ogiri yii bila sẹyin, ilẹkun iyara iyawo mi tun ṣi, mo
mura o di ibẹ pẹlu ada mi, Ṣugbọn bi mo tun ti fẹ wọle ogiri
pada, n ko ri oju ọna mọ, mo tun lọ. Igba ti o di ẹẹkẹta ti ogiri
bila sẹyin ti mo ri oju ọna ti mo lọ pẹlu ada mi, mo gbe ẹsẹ
le oju ọna bayii ki ogiri to tun pa ẹnu de, o si mu ẹsẹ mi kan,
o rọra fun un diẹ, ko fun un pupọ, ṣugbọn n ko le fa ẹsẹ náà yọ mọ.
Iyawo mi ti fi han mi pe iwin ni oun. Ẹsẹ mi ti bọ si pakute,
n ko le fa a yọ, n ko si le ké nitori oju n tì mi.

"Ibi yi ni mo wà titi ilẹ fi mọ. Igba ti ilẹ si mọ, iyawo mi
ko ba ibi oju ọna ibẹ jade, ibomiran l'o ba jade,-ko si tilẹ rin
wa apa ibi ti mo wà rara, o lọ, o n wa ounjẹ.

"Igba ti o wa ounjẹ tan, o ke si mi; bi o si ti ke bẹẹ ̀ ṣe ni mo
ri ti ogiri bila sẹyin ti mo fa ẹsẹ mi yọ. Mo mura, mo n lọ si
ọdọ rẹ̀. Bi mo ti yọ si i, ti mo ni ki n gbe àdá ṣoke, ada wuwo,
o ju okuta lọ n ko si le gbe ọwọ soke rara.



ILU ITANJẸ-ENIYAN.

"Iyawo mi bú sẹrin, o na ọwọ o ni ki n mu ada náà fun oun,
mo mu un fun un. Lẹyin eyi, o ni ki n jẹun, mo ni n ko jẹ, o fi
dandan le e, igba ti o pẹ ṣa, mo bu okele diẹ.

" Lẹyin eyi ni mo ri i, ti o dide ti o pa ilẹ mọ ti o di gbogbo
ẹrù rẹ̀. Igba ti o di i tan, o pè mi, lẹyin naa o pe aburo rẹ̀, o bi i
leere loju mi ibi ti onitọhun lọ ni alẹ igba ti emi ṣebi mo ri oun,
onitọhun si sọ ibẹ fun un loju mi. O beere aṣọ gbogbo ti o mu
lọ, onitọhun dahun, o ni aṣọ iyawo mi ni. O beere bi ẹnikan
wa ba a lọhun, o dahun, o ni ọrẹ oun ọkunrin wa ba oun, ko
darukọ ọrẹ rẹ̀ náà .

" Lẹyin eyi, iyawo mi kọju si mi o ni, "Ṣe o gbọ bi o ti sọ?
Gbogbo nnkan ti o ri lanaa wa lọwọ mi, ẹni ti o rò pe emi ni ki
i ṣe emi o." :

"Igba ti o wi bayii tan, o kọju si ẹrù rẹ̀ ti o dì silẹ, o ni, 'Ẹ
máa ko eyi lọ si ile mo n bọ.' Bi o ti wi bayii ni n ko ri ẹru náà "
mọ bẹẹ ̀ni n ko ri ẹni ti o sọrọ si.

"Lẹyin eyi, o tun kọju si mi o ni, 'Há! Irinkerindo, bi
mo ti ṣe to, sibẹ o kò gbẹkẹle mi! Emi! emi náà ! Irinkerindo,
o tun di ẹni ti n fẹ pa mi! Ki o pa mi, ki n ku, Irinkerindo !
O gbagbe gbogbo bi mo ti jẹ fun ọ, bi mo ti máa n kẹ ọ, ti mo
máa n gẹ̀ ọ, ti mo máa n sa soke sodò nitori rẹ, gbogbo itoju rẹ,
ti mo ṣe ni igba iyawo, o kò ranti mọ, inawo awọn obi mi,
kò jamọ nnkan kan fun ọ! Ha! Irinkerindo, ha ! Irinkerindo !
Ha! Irinkerindo! Mo dupẹ o, mo dupẹ o, mo dupẹ o, o ṣe
e o, o ṣe e pupọ, Mo n lọ, o digba, mo n lọ si ile iya mi, o digba
o, Irinkerindo, o digba o, o digba o, o digba o .'

"Bi iyawo mi ti n wi pe 'O digba' ni ẹsẹ rẹ̀ n wọ ilẹ lọ; diẹ
diẹ l'o n wọ ilẹ lọ, ara mi gbọ̀n, mo si bẹrẹ si bẹ̀ ẹ ki o jọwọ,
dariji mi, ṣugbọn kò gbọ, ọran náà ti dun un jù.

"Nigba ti mo ri Ayederu-ẹda ti mo bẹrẹ ija, o ni oun ko
mọ pe aburo iyawo mi l'o wọ aṣọ iyawo mi, ibi ti oun jokoo si
lọjọ ti oun ti kọ ri wọn ni oun ni ki n jokoo si, oun ko si rò pe o yẹ
ki oun ri ẹni ti oun ro pe iyawo mi ni ki ẹlomiran máa lo o bi oun
ti ri wọn laijẹ pe oun sọ fun mi, oun ko mọ pe bẹẹ ni aburo iyawo
mi ṣe máa n lọ pade ọkunrin ọlọkunrin kiri. Igba ti o si jẹ pe
Ati iyawo mi ati aburo rẹ̀ kò si ẹni ti o darukọ Ayederu-ẹda
nigba ti wọn n sọrọ, n ko le sọ pàtó pe irọ ni Ayederu-ẹda



103


pa. Ṣugbọn nnkan ti o tun ṣẹlẹ̀ lẹyin eyi mu ki emi ati oun da
ẹyin kọ ẹyin gan-an . Mo dede n lọ ni ẹni náà yinbọn si oju ọna ti

a n ba lọ, diẹ ṣinun bayii l'o kù

loju pe ẹni ti o yinbọn náà fẹ pa ọkan ninu wa ni, mo tilẹ ṣebi
awọn ọta kan ni wọn ba sinu igbo ti wọn fẹ ba ni jagun
ni, mo ba da oju ibọn kọ ibi ti ibọn ti dun, igba ti a si lọ wo
ibi ti mo yinbọn si, Ojuayedin eniyan,  Ayederu-ẹda ni a ba,
ti ibọn ti bà ti ó ku patapata. Were ni Ayederu-ẹda kigbe
pe gbogbo awọn eniyan wa ti n lọ ki wọn duro, mo ti yinbọn

pa eniyan . Awọn ọdẹ ṣe ipade

Ayederu-ẹda ni igba keji mi, oun ni wọn yàn ki o ṣe alaga.

Igba ti o máa dajọ, o ni nnkan

pe ki wọn yinbọn lu emi náà . Ṣugbọn gbogbo awọn ọdẹ kò

gbà. Wọn ni iku ti o yẹ kì o

dun ti o jẹ pe oun l'o le ki eniyan ju ẹnikẹni lọ, ti o n dọbalẹ fun
ati ọmọde ati agba ninu awọn ti ko si si nnkan ti ki i fẹ ṣe lati
fi wa oju eniyan mọra ko yẹ ki o hu iru iwa ti o hù, iku ti o
yẹ Ojuayedun ni Ojuayedun ku. Gbogbo awọn ọdẹ si sọ
loju gbangba bayii pe emi nikan ni awọn le gbẹkẹle gẹgẹ bi

olori awọn.

"Bayii ni mo yọ ninu ẹjọ náà , ko si pẹ lẹyin eyi ti a de Odò
jẹ. A ti kọja Odò náà lẹẹkan, ni kete ti a kuro ni ilu awọn
ìdàra ti o jẹ pe ọkọ kekere kan ni wọn fi tu gbogbo wa

goke, ṣugbọn ti ẹ̀kejì yii, afi bi

a ti n sunmọ ọn ni a ri ti gbogbo igbo pupa yoo, ti ibi gbogbo
lapa ọtun ati lapa osi pa lọlọ, ati ewe ati ẹka igi ati itanna
ati eso wọn gbogbo l'o pupa ko si ẹda alaaye kan ṣoṣo, ẹyẹ kò
ke, ọkẹrẹ ko gun igi, labalaba. ko tilẹ fò kọja, bẹ́ẹ̀ ni a kò gburoo
eṣinṣin.

''Nigba ti o ṣe, a ri ẹnu ọna kan bayii niwaju wa, wọn ri
òpé irin lapa ọtun ati lapa osi, wọn si ṣe ilẹkun si i, lori òpó
irin meji yi i loke ni wọn gbe igi gbigbooro ti o ri pẹlẹbẹ bayii

kà, lara igi yi ni wọn si kọ

JỌWỌ JẸWỌ ẸṢẸ RẸ

ẸNI TI KO JẸWỌ ẸṢẸ RẸ KI Ò TO KỌJA ODÒ ẸJẸ
A KÀN JAMBA, JỌWỌ JẸWỌ ẸṢẸ RẸ KI O TO KỌJA

ILU ITANJẸ-ENIYAN

ki ibọn náà bà mi, o si da ẹnikẹni

le ori ọran náà , igba ti o si jẹ pe
ti oun ro pe o yẹ ki wọn ṣe ni
pa Ojuayedun l'o pa a, Ojuayefun

ẹni pe ki i ṣe odo náà ni mọ.. Bi

akole yi si:

KI O TO KỌJA ODO ẸJẸ,



ILU ITANJẸ-ENIYAN

ODO ẸJẸ. BI O BA JALE RI, JỌWỌ JẸWỌ ẸṢẸ;
BI O BA PANIYAN, JỌWỌ JẸWỌ ẸṢẸ; BI O ṢOJUKO-
KORO, JỌWỌ JẸWỌ ẸṢẸ; BI O JẸRI EKE ỌMỌNI
KEJI, JỌWỌ JẸWỌ ẸṢẸ; BI O FẸ OBINRIN OLO

BINRIN, JỌWỌ JẸWỌ ẸṢẸ. ẸNI TI KO JẸWỌ ẸṢẸ
RẸ KI O TO KỌJA ODO ẸJẸ A KÀN JANGBỌN,

JỌWỌ JẸWỌ ẸṢẸ RẸ KI O TO KỌJA ODO ẸJẸ.

"Bi a ti de ibi ilẹkun yii ni ilẹkun ṣi funra rẹ̀ ti gbogbo wa si
n wọle. Igba ti gbogbo wa wọle tan, ilẹkun pade, bi a si ti wo
ẹyin ni a ri ẹnikan ti o gbe aake soke ti o n tẹ le wa.

"Igba ti o kù diẹ gan-an ki a de odo Ẹjẹ ti a n wo irin tẹẹrẹ
kan ṣoṣo ti o duro bi afa si ori odo náà ni a tun ri ẹnikan niwaju
ti o gbe aake lọwọ ti o n duro de ni. O wa jẹ pe niwa lẹyin ni
a ri awọn ti wọn gbe aake yii.

"Igba ti a de ọdọ eyi iwaju, ti o ri emi ti mo wà niwaju
patapata o dahun o ni, 'Jẹwọ ẹṣẹ rẹ ki n má ba pa ọ. Bi o
ti wi bayii ṣe ni mo dede ri ẹnu mi ti o n sọrọ laijẹ pe mo ran an,
ti o si sọ gbogbo ẹṣẹ ti mo ti ṣẹ̀ lati ọjọ ti mo ti de inu aye,
lọjọ ti mo bú ẹnikan, lọjọ ti mo ṣẹ ẹ̀pé, lọjọ ti mo binu, lọjọ
ti mo purọ, gbogbo iwọnyi ni ètè mi n sọ, igba ti o si dakẹ ọrọ
sisọ ẹni ti o gbe aake yii ni ki n bọ si ẹyin oun.

"Lẹyin náà, o kan Ayédẹ̀rú-ẹ̀dá, igba ti ètè Ayédérú-ẹ̀dá
bẹrẹ òrò, ko si ẹni ti aya rẹ̀ kò ja ninu wa. O ni, 'Lati kékeré ni iya mi ti máa n ran mi lọ gbọ ọrọ ọlọrọ ki n ba wa máa ṣe ofofo fun oun. Emi ni iya mi ran lọ da majele  si ọbẹ̀ orogun
rẹ̀ ti orogun fi ku, emi ni iya mi fi obi oogun ran si aburo rẹ̀
ti aburo fi fi aye silẹ, emi ni mo da ija silẹ si aarin awọn ijoye
ilu wa ti gbogbo wọn fi da ẹyin kọ ẹyin. Emi náà ni mo pa
iya mi ki n ba jogun owo rẹ̀, ibọn ni mo si yìn si baba mi ti
mo pa a.

"''Igba ti ọrọ Oke Ironu kanlẹ, mo ná owo fun Irinkerindo

. ati awọn ti o ba a wa si ilu wa ki o ba le fun mi ni ipo nla.

Ṣugbọn ipò ti o fun mi ko ti i tẹ mi lọrun, ipo tirẹ̀ gan-an lo n wù
mi. Ẹẹmeje ni mo pinnu ati pa Irinkerindo ti kò ṣeé ṣe. Mo
fi oogun sinu omi fun un lẹẹmeji, kò mu un, mo fi majele sinu ẹmu,
kò mu ẹmu náà , Mo fi eniyan ṣọ ọ ki wọn yinbọn lu u ni ẹẹmẹta,




ILU ITANJẸ-ENIYAN

wọn yìn in, ṣugbọn kò ba a, nigbẹyin, oun pàápàá pa Ojuayedun
ti mo ni ki o tun ba mi yinbọn ni ẹẹkẹrin. Emi ni mo wi fún un pe iyawo rẹ̀ n ba ẹlomiran pade ni alaalẹ, emi náà ti mo fi i
si ibikan ki o máà wo iyawo rẹ̀ bi o ti n ṣe pẹlu ọkunrin miiran
ni mo ni ki aburo iyawo rẹ̀ wọ aṣọ iyawo rẹ̀, bẹ́ẹ̀ ni emi ni mo
yi aṣọ pada ti mo lọ ba aburo yii. Iyawo Irinkerindo wọ mi
loju pupọ ojoojumọ ni mo si n fẹ ki Irinkerindo ku ki iyawo
rẹ̀ di temi. Igba kan mo n fẹ fi ọwọ gbá iyawo náà ni idi, bi
mo si ti ni ki n ṣe bẹ́ẹ̀ ̀, ṣe ni ọwọ mi rọ, ati ọjọ náà ni ọwọ mi ti
rọ titi di oni.

"Igba ti ètè Ayédẹ̀rú-ẹ̀dá dakẹ ọrọ sisọ, oju ti i pupọ, nnkan
ti o buru nibẹ ni pe'ẹnikẹni ko lagbara lori ete rẹ̀, ètè ̀n tikara rẹ̀
sọrọ ni, ibaṣepe eniyan lé kìlọ̀ diẹ fun ètè ̀ ni, Ayédòrú-ẹ̀dá iba
ti kìlọ̀ fun tirẹ̀. Ẹnu ya awọn ọdẹ lati gbọ ohun ti ètè ọkunrin
náà sọ.

"lẹyin eyi, awọn ẹlomiran tun kọja ti ètè wọn tun sọrọ.
Ko si ohun ti eti kò gbọ tan. Àṣé ole ati apaniyan gbogbo wà
laaarin wa tobẹẹ! Awọn ti o ti da ọmọ ọlọmọ loro sẹyin kò mọ niba.

"lẹ́yìn ti gbogbo wa jẹwọ ẹṣẹ tan bayii ni ọkunrin ti o gbe
aake lọwọ ni ki a maa kọja lori afa Odo Ẹjẹ. Irin kan ṣoṣo ni
afa náà jẹ, ori irin kekere yii ni oluwarẹ̀ si ni lati tẹ̀ kọjá . Igba ti
eniyan ba si tilẹ duro si eti Odò Ẹjẹ̀ pàápàá bayii ti o wo inu odo,
ohun ti oju ri kò mọ ni iba.. Odò yii kun fun ogunlọgọ eniyan 
ti wọn ti ja sibẹ lati ori afa, eyi ti o si ya ni lẹnu nibẹ jù ni
pe wọn kò ku, bẹ́ẹ̀ ̀ni wọn n mu omi Odo Ẹjẹ bayii lemọlemọ,
ṣugbọn wọn pọ̀ tobẹ pupọ, igba ti awọn ti o ba yọju si ita ba fara hàn fun igba pipẹ wọn a tun rì si isalẹ ki wọn ba fun
awọn ti o wà ni isalẹ odo ni aaye ki awọn náà tun wa si oke
ki wọn fi ara han diẹ ki awọn náà tun mu omi ẹ̀jẹ̀ loju gbogbo
araye. Bi olukuluku ti n mu omi ẹjẹ ni o n kigbe soke ti o tun

n darukọ ẹṣẹ ti oun ti ṣẹ̀ sẹyin. Igba miiran, ẹranko buruku miiran:

a sa si ẹlomiran a ge apa rẹ̀ kan kuro loju gbogbo wa, a máa
jẹ ẹ, bẹ́ẹ̀ ni ẹni ti o ni apa kọ ni ku a o si máa wo o ti oun ti
kùkùte ti o kù ti yoo ma kigbe ninu odo náà .

"Emi ni mo kọ bọ si ori afa Odo ẹ̀jẹ̀̀. Mo tilẹ ro pe n o
ja sinu odò náà ni, afi igba ti mo si gbe ẹsẹ le irin ti ẹsẹ mi mejeeji
n gbe ara wọn laijẹ pe mo gbe wọn, bẹ́ẹ̀ ̀ bẹẹ , mo kọja si odi keji.







ILU ITANJẸ-ENIYAN

Igba ti Aiyederu ẹ̀dá n bọ, bi o ti de idaji afa gan-an ni irin dá
si meji ti o ja sinu odo, were bi o ti de inu odò ni a si ri ti ẹranko kan sare si i, oju wa bayii si ni ẹranko náà ṣe ge apa rẹ̀ kúrò,
ti o gbe apa ha ẹnu ti o n jẹ apa náà ti Ayédèrú-ẹda bẹrẹ si
gbe kukute apa kiri Odo Ẹjẹ ti o n kigbe. Bi Ayédèrú-ẹ̀dá
ti ja bọ si odo tan ni a ri afa ti o ti da ti o tun so pọ, Pupọ
ninu awọn eniyan wa si de odi keji ni alaafia. Ibẹmbẹ-olokunrun
paapaaa ko ni ipalara, a jọ goke ni. Ṣugbọn ọpọlọpọ l'o ku sinu 
Odo Ẹjẹ ninu awọn ti a jọ n bọ, ati pàápàá awọn ti wọn da
ara pọ mọ wa lati ilu awọn Alaṣeju. Ṣugbọn bi awọn Edidarẹ
ti gọ to nì, ko si ẹyọ kan ninu awọn ti o ba ni kuro ninu ilu
wọn ti o jẹ pe o ku sinu Odo Ẹjẹ, gbogbo wọn ni wọn de odi keji. 
Ewe-ẹyẹ ti o tilẹ jẹ oloogun dáadáa ko ku si Odo Ẹjẹ, lgba ti ètè ̀ rẹ̀ tilẹ ṣoro, kọ jẹwọ pe EWÉ-ẹyẹ pa eniyan ri rara tabi ki o ṣe ẹnikẹni ni ibi. 

: Nigba ti a goke tan ti mo ka iye awa ti kò ku sinu odo
naa, a jẹ aadọjọ, awọn ti o ku dabi ọgọrun. Ko pẹ pupọ tí a 
goke tan ti mo ṣe ipade ki a ba yan eniyan si awọn ipò pataki 
ti o ṣofo lẹyin ti ọpọlọpọ ti ku tan. Pẹlu ayọ ni àwọn ọdẹ
fi yan Inulayewa si ipo Ayédèrú-ẹda, ti o di pe oun ni igba
keji mi. Ọlọgbọn ni ọkunrin náà , o si jẹ oniwa rerẹ. 

"Nisisiyi ti a ti kọja Odo Ẹjẹ ni eekeji, awa náà mọ pe a n sunmọ Igbo Elegbeje. 

A rin to wakati mẹta si Odo Ẹjẹ nigba ti a ri i pe ọna 
tubọ tobi si i ti oju ọna náà kun fun iyanrìn funfun lọ gbáà, 
wọn gbá oju ọna yii o mọ tingíntingin awọn igi nla gbogbo 
ti wọn dabi àràbà ni wọn si wà ni apa ọtun ati apa osi lọ, 
ṣugbọn, ati ewe, ati ẹka igi ati itanna awọn igi wọnni, ṣe ni
wọn funfun báláú, inu igbo náà si mọ tobẹ ti o jẹ pe bí eniyan 
ba wo abẹ igbo bayii, eniyan le ri to irin bi wakati kan lẹẹkan ṣoṣo. 

" Akiyesi kan ti a bẹrẹ si ṣe ni pe igba ti a ba n wo iwaju
a ri ti ẹnikan n bọ lọdọ wa, igba ti o ba ṣe, a ko tun ni ri oluwarẹ
mọ, igba ti a ba si máa wo ẹyin, a o ri i pé oluwarẹ̀ ti kọjá sẹ́yìn 
wa. Igba ti o pẹ ṣa a ri ẹnikan ti o pade wa gan-an, bi o si ti ri 
mi ni o sọrọ ti o wi pe: 'kaabọ, Irinkerindo, ẹ mura, awọn
ẹranko n fẹ ba yin jagun.



OGUN IBODE IGBO ELEGBEJE

"Bayii ni ọkunrin náà wi, mo si n fẹ ba a sọrọ ki n tubọ wadii
nipa nnkan ti o sọ, ṣugbọn, were lo kọja, ko duro mọ.

"Igba ti o ṣe, a yọ si Igbo Elegbeje. Nnkan ti a kọ ṣe akiyesi
ni ọwọ̀n nla kan ti o ba oju ọrun lọ, ti o duro ni ẹnu ọna igbo
náà . Igba ti o ba ṣe ti a ba wo oke ọwọn yii, a dabi oju eniyan .
Ti ọ ba tun ṣe, a dabi oju kiniun, igba ti o tun ṣe, a dabi oju
ẹkùn. Bi o ba si tun yi pada a dabi ori ejo nla, a máa yọ ahọn
jade bérébéré lẹnu. O to ba ni lẹrù, o to nnkan ti o le lé eniyan 
pada. Igbo Elegbeje pàápàá ba ni lẹru ti a ba n wo o bọ̀ niwaju,
O dudu tobẹ̀, itakun si pọ tobẹẹ, igi giga si tun wà tọbẹẹ̀ ti o
ṣoro lati ṣe apejuwe.
"O ya ni lẹnu lati ri i pe wọn ṣe ilẹkun si ẹnu ọna igbo
náà , ṣugbọn bi a ti n sunmọ ọn ni ilẹkun ṣi funra rẹ̀ ti ẹnikan
kú-ń-tá bayii jade si wa. Oun ni onibode Igbo Elegbeje. O wọ
ṣokoto penpe kan bayii, irun ori rẹ̀ gùn, o si ba irun náà lọ si
ẹyin, eyiini nnkan a ni bàrá idi bi o ba ti n rin lọ. Eyin ọkunrin
náà kò jọ ti eniyan rara ó tẹ̀ kọọlọ kọọlọ o si ba ni lẹru bi o ba ti
n sọrọ jade lẹnu, eyin náà pàápàá pupa, o kun fun ẹjẹ.

"Bi a ti fẹ wọle ni ọkunrin náà dá ni pada, o ni a kò ti i gbọdọ
wọle, a ni lati sùn niwaju igbo náà di owurọ ọjọ keji nitori pe
awọn ẹranko ati ẹyẹ ti wi fun oun pe awọn fẹ ba ni sọrọ, bi
awọn ba le pari ọrọ náà pẹlu itẹlọrun awọn kò ni ṣe nnkan kan,
ṣugbọn bi bẹẹ ̀ kọ, awọn o ba ni jagun. O tun wi pẹlu pe a ni lati
wa ounjẹ ti oun fun oun, igba ti mo si beere ounjẹ rẹ̀, o ni ẹ̀jẹ̀ ni oun
n mu. Ko i ti i pẹ ti ọkan ninu wa pa agbọnrin kan, a ba gbe
e fun un.

"Igba ti ilẹ ọjọ keji mọ ti mo lọ si ọdọ onibode, o ranṣẹ si
Ọgagun awọn ẹranko ẹni ti n jẹ Ìnàkí-ìbẹ̀rù, Nigba ti mo ri
Ìnàkí-ìbẹ̀rù ẹru bà mi. O ni ori ati oju ti o dabi ti eniyan gan-an ,
bi eniyan l'o si ṣe n sọrọ, ṣugbọn lati ejika si isalẹ patapata, ti
inaki ni. Bi o ba n sọrọ, oju rẹ̀ á máa pupa wẹ̀, diẹ diẹ ni ọrọ
ẹnu rẹ̀ sì má n jade. Mariwo ọpẹ ni Ìnàkí-ìbẹ̀rù san mọ idi.




OGUN IBODE IGBO ELEGBEJE

Lati orunkun si lọ de ẹsẹ rẹ̀ ni o to ẹ̀gbà idẹ si, awọn ẹ̀gbà yii
to bi mẹẹdogun ni ẹsẹ kọọkan. Bi o ti n rin bọ, o ko ọpọlọpọ
kùmọ̀ si ọwọ osi. Nigba ti o ri onibode, o rẹrin si i, ṣugbọn
igba ti o ri mi, o fa oju ro, o bẹrẹ si sọrọ o ni:

"Emi ni Ìnàkí-ibẹru ti i ṣe Olori-ogun awọn ẹranko. Mo
wa ni orukọ gbogbo ẹranko, ti ẹyẹ, ti ẹja, ti ejo, ati ti awọn
igi lati fi ẹ̀sùn sùn yin. Awọn ẹranko ni awọn ti gbọ bi ẹ ti
n pa ọmọ awọn, ti ki i ṣe eyi ti o dagba ninu wọn nikan ni ẹ
n pa jẹ, ti ẹ n pa eyi ti wọn ṣẹ̀ṣẹ̀ bi loojọ, eyi ti ko ju ọjọ weji
ati ẹranko ọlọjọ mẹta. Wọn ni iwa ti awọn ti o ṣaaju yin bù
ni ila awọn kò tẹ awọn lọrun, awọn Akara-oogun fi oju awọn
ri nnkan. Awọn ẹyẹ ni awọn ti mọ bi ẹyin ọmọ eniyan ti n mu
ọmọ awọn, ti ẹ n ṣe ile tiyin fun wọn, ti ẹ n fun wọn ni ounjẹ
tiyin, ti ẹ n fi wọn sinu ẹ̀wọ̀n tiyin ti wọn kò gbọdọ fò jade.
wọn ni awọn eniyan Akara-oogun pàápàá si huwa aitọ si
awọn, ọkan ninu wọn ti a n pe ni Kàkó gboya tobẹ ti o gba
ọga awọn ni ori, ori Ọba Alayeluwa. Ogongo baba ẹyẹ! Awọn
ẹja royin iwa ika yin si awọn, bi o ti jẹ pe ati kekere ati nla
ninu awọn ni ẹ n fi àwọ̀n kó kuro ninu omi, ti ẹ ko tilẹ dakẹ
bẹẹ ̀, ti ẹ n jẹ ẹyin ti awọn ba yé ti ẹ ko fẹ ki iran awọn si ninu
odò mọ. Bẹ́ẹ̀ náà ni igi ati awọn ejo royin iwa buburu yin.

"'Nitori náà , ẹyin ọmọ eniyan , awọn ọmọ ogun mi ti pe jọ
ni oniruuru: kiniun kò ni iye, ko si ẹni ti o le ka awọn ẹkun,
ikooko pọ lọ yanturu, Egbeje erinmi l'o duro bi ọmọ ogun
awọn ẹja, ọká ati erè la ẹnu silẹ dè yin ha-nha, awọn igi ti
kò le kuro loju kan ti ran awọn iwin ti n gbe inu wọn wa ja
lorukọ igi, iwin inu ìrókò, iwin inu awusa, iwin inu ibẹpẹ, gbogbo wọn wọnyi n duro dẹ̀ yin.
 
Awọn ni ki n jiṣẹ bayii fun yin, pe bi ẹ ko ba fẹ ija, ki ẹ
ko awọn ìbọn ọwọ yin jọ ki ẹ ko wọn fun onibode Igbo Elegbeje
ki o to di agogo mẹjọ-abọ owurọ ọla, Bi ẹ ba ṣe eyi wọn
ni awọn a mọ pe ẹ ko fẹ lati ṣe ijamba, wọn ni awọn a jẹ ki
ẹ lọ si Oke Ironu laisi ija laisi ipalara. Ẹnikẹni ko ni fi ọwọ
kàn yin, wọn ni awọn o mọ pe ẹ ko fẹ lati ṣe ibi. Ṣugbọn
bi ẹ ko ba ṣe eyi, wọn ni ogun yoo bẹ silẹ laaarin awọn ati ẹyin ni agogo mẹ́sàn-án owurọ ọla. ' ;
Bayii ni Olórí-ogun awọn ẹda alaaye wọnni sọ, Ọgbẹni


OGUN IBODE IGBO ELEGBEJE

Inaki-ibẹru. Bi o si ti dakẹ ni a gbọ ti awọn igi pariwo, ti
wọn ke bayii pe, 'O ṣeun, bi a ti ran ọ l'o jiṣẹ.?

"ẹyin ti o pari ọrọ rẹ̀, mo wi fun un pe awọn eniyan mi yoo
lọ ro ohun ti o wi a o si sọ nnkan ti a ba fẹ ṣe fun onibode Igbo
Elegbeje.

" Nigba ti a ṣe ipade, awọn ti o wi pe ki a ko ibọn wa fun
onibode ki o to di agogo mẹjọ-abọ ko ju mẹwaa pere lọ, gbogbo
awọn iyoku ni o wi pe ki a pinnu ati jagun. Nitori eyi, mo lọ
si ọdọ onibode ni agogo mẹjọ mo ni ki o wi fun Inaki-ibẹru pe
a ko ni ko ibọn wa silẹ ki wọn mura fun ogun.

"Nigba ti mo máa ṣe eto ogun náà fun awọn eniyan wa, mo fi
awọn ti mo ro pe wọn jẹ akọni si apa ọtun, mo tun fi akọni
si apa osi, awọn ti mo ro pe wọn kò lagbara ju bẹẹ lọ ni mo
ni ki o duro si aarin. Ero mi ni pe bi awọn ẹranko ba n ṣẹgun
awọn ti o wà laaarin, awọn ti apa ọtun ati ti apa osi yoo ṣẹgun
awọn ti o wà niwaju wọn ki wọn si ti ipa bẹẹ ̀ yi awọn ọmọ
ogun ẹranko po, ki wọn fi àwọn ẹranko si Aarin.

"Awọn ẹranko ṣe eto wọn ni ọna ti o ya ni lẹnu. Ti pe
awọn igi si wa lẹyin wọn ran wọn lọwọ pupọ, nitori pe nigba ti
ija kọ bẹrẹ ti a wọ inu Igbo Elegbeje tan, àṣé inu awọn igi
ti o wà lẹyin wa ni awọn iwin ti o jẹ akọrin ninu ile isin awọn
igi n gbe, awọn wọnyi l'o máa n kọrin nigba ti wọn ba n yin
Ọlọrun logo, wọn ko si jagun. Bi a ti wọ inu igbo ni a dede
gbọ orin lẹyin wa, orin náà dùn tobẹ̀, o si gba gbogbo agbegbe
tobẹ̀, ti a ṣebi ogun n bọ lẹyin wa ni. Eleyi kò jẹ ki a tete ja
bi o ti yẹ.

"Igba ti o ṣe ni a ri awọn ọmọ ogun ẹranko niwaju wa.
Bi wọn ti ṣe eto wọn kò ri bi awa ti ro. Ṣe awa ti ro pe awọn
ẹranko bi kiniun, ẹkùn, ikooko, erin ati awọn alagbara gbogbo
ni yoo wà niwaju ogun, ṣugbọn kò ri bẹẹ ̀ rara. Awọn ekute
ni wọn ṣaaju, laaarin awọn ekute yii pẹlu, ẹliri kekere ni aṣaaju
patapata. Ṣugbọn nigba ti eniyan wò wọn bi ọkẹ aimoye, ti
ibọn ko ṣe fi pa wọn, ti o sa jẹ pe wọn n ge ni l'ẹsẹ jẹ ni, iba

 ni a le ṣe. Awọn ọpọlọ ati akere ti wọn jẹ ọkan ninu awọn
ti n ja fun ẹja pàápàá  tun da ni laamu, nitori igbe wọn lasan họ,
họ, họ, ti gba gbogbo agbagbe tobẹẹ ti a kọ le sọrọ si ara wa,
igba ti mo ba si paṣẹ fun awọn ọdẹ igbe awọn wọnyi kò jẹ ki




OGUN IBODE IGBO ELEGBEJE

i ohun ti mo sọ. A lo kumọ titi ṣugbọn awọn ekute

Wọnyi ti pọ ju, ko si si nnkan kan ti a le ṣe titi ilẹ fi ṣu lọjọ náà .

" Ki ija to bẹrẹ, Inaki-ibẹru ti wi funni pe igba ti ija ba
pari lalẹ ọjọ náà , awọn ẹranko n fẹ ki a ba awọn jẹun,

" Igba ti ilẹ ṣu, a lọ si ibi ounjẹ, iyalẹnu l'o si jẹ ti a ri ti wọn
tẹ tabili lọ gbọọrọ, ti wọn kó ṣibi fadaka, ife fadaka ati awo
fadaka silẹ funni lati fi jẹun. Awọn iwin ni àwọn ẹranko
gbà ni alase, awọn ni o si ṣe gbogbo itọju tì wọn ṣe. Wọn
ni ki Inaki-ibẹru jokoo si ipari tabili ni apakan, wọn ni ki
emi náà jokoo si ipari ni apa keji ki n kọju si i. O wa jẹ pe oun
ni Alaga lalẹ ọjọ náà . A ba gbadun ounjẹ náà dáadáa bi ko ṣe awọn
iwin ti wọn ba wa jẹun. Awọn ọdẹ jokoo si apakan tabili
lọ, awọn iwin l'o si jokoo kọju si wọn. Omiran ni oju kan,
omiran ni ẹnu si igba aya, omiran ko ni imu rara, oju omiran
gun o dabi oju iṣaasun, ọrun omiran gùn tobẹ ti o dabi igi
giga ni ẹ̀gbẹ́ tabili, bẹ́ẹ̀ ni gbogbo wọn ni wọn n ba awọn
ọdẹ sọrọ ki wọn ba' wọn ṣe àwàdà. Ọtọ ni awọn ẹranko jokoo
si ti wọn ti n jẹun nitori idi wọn gongo gongo kò le jokoo le
ori aga. 

'Nigba ti ilẹ ọjọ keji mọ, ogun tun bẹrẹ, awọn ẹyẹ ni wọn
ja ija ti ọjọ keji ni pataki. Ki i si i ṣe awọn ẹyẹ nla bi aṣadi,
agbe, tabi aluko ni wọn bani ja. Awọn ẹyẹ ti wọn wa si
oju ija ko ju ekurọ ̀ lọ, igba ti wọn ba si fo de, wọn a bà le
ni lapa, lẹsẹ, ni gongo imu, ati ni ibikibi loju bẹẹ ni ko si bi a
ti n pa wọn to ti a ri wọn gbe ṣe, bi ọkan ti n ku ni ekeji n fò
dipo rẹ̀, ọran náà si buru tobẹ ti pupọ ninu awọn ọdẹ ko tilẹ
ri aaye gbe ibọn, ọwọ l'o kù ti wọn fi n jagun. 

"Nigba ti a lọ jẹun lalẹ, awọn ẹranko dá àbá pe ijakadi ni
ki a fi ṣe ti ọjọ keji ati wi pe awa ti a jẹ olori ni yoo ja kẹyin
lọjọ ijakadi yii, eyiini ni emi ati Inaki-ibẹru. 

" Ki n má tan yin jẹ, bi o tilẹ jẹ pe awa ọdẹ patẹwọ nigba ti
wọn sọ bẹ́ẹ̀ ̀, bi ẹni pe o dun mọ wa ninu, sibẹ aya olukuluku
ja lati ba ẹranko ja. Ṣugbọn nigba ti awọn ẹranko tun ṣe
alaye pe awọn iwin ni yoo ba awọn ọdẹ ja ati pe ija emi ati
Inaki-ibẹru ni yoo jẹ ìjà laaarin eniyan ati Aṣoju ẹranko, a pinnu
lati sa ipa wa. 

" Mo ro pe ẹ mọ pe baba ati iya mi ti ku, ati pe awọn mejeji



OGUN IBODE IGBO ELEGBEJE

ko si ninu aye mọ lakoko ti a n sọrọ rẹ̀ yii, iyawo mi ti fi mi
silẹ, gẹgẹ bi ẹyin náà si ti mọ, bẹ́ẹ̀ ̀ni ko tilẹ si ẹni ti mo le ba
gbero ara mi lakoko náà bi ko ṣe Inulayewa igba keji mi.
Ṣugbọn bi mo ti sùn loru ọjọ náà ninu àgò ti awọn ọdẹ ṣe fun
mi, ni ẹni náà dede wọle ti o ji mi. Igba ti mo si dide, mo ri i,
o di baba mi. Aya mi kọ ja, ṣugbọn bi o ti na ọwọ, ti o wi
bayii, 'Alaafia,' ṣe ni ọkan mi balẹ. O gbe igo kan fun mi, oyin
ni o wa ninu igo náà , o ni ki n fi ọwọ ba a, ki n tọ ọ si ẹnu, mo
si ṣe bẹ, o tun wi fun mi pe igba ti ilẹ ba mọ ki n gbe e fun awọn
eniyan mi ki wọn tọ oyin inu rẹ̀ si ẹnu. O ni, agbara oyin náà 
ni pe a o le yi ara wa pada si ohunkohun ti a ba fẹ nigba ti
ijakadi ba n le ni ọjọ keji. Bi ẹnikan ba n fẹ ki oun yipada si
ọbọ bi o ba sa ti le wi bayii pe, 'Emi ọbọ' yoo di ọbọ werewere,
bi o wi pe 'Emi ojola' were ni yoo di ejo ti yoo máa wé kiri.
Lẹyin ti o ti sọ bayii fun mi tan, o ki mi pe o digba, n ko si ri
i mọ.

"Nigba ti ilẹ mọ, mo pe awọn eniyan mi, mo rò fun wọn,
olukuluku si tọ ninu oyin yii la. Lẹyin eyi, a mura o di ibi ija.

"Bi a ti n lọ, afi igba ti a dede n gbọ ilu bàtá laaarin igbo yii,
wọn n lu u tẹ le Inaki-ibẹru, mo si bẹrẹ si gbọ ti bàtá n wi
bayii, 'Inaki-ibẹru, Inaki-ibẹru, Oni ni, ọla kẹ, oni ni, ọla kọ́,
oni ni jakadi, oni ni jakadi, Inaki-ibẹru, Inaki-ibẹru, yi ọmọ
eniyan bíríbírí, yi ọmọ eniyan kọ́rọ́kọ́rọ́, yi ọmọ eniyan kítíkítí, gbe
wọn na 'lẹ̀ bámúbámú, ki wọn máa rá pálápálá, f' okuta
gun wọn ṣokisoki ki wọn họ 'ra pátípátí. Ta ni baba wọn?
Ta ni baba eniyan ? Ta ni baba wọn? Ta ni baba agbọnrin ?
Ta ni baba wọn? Ta ni baba ìmàdò? Ta ni baba wọn ? Iwọ
ni baba ewurẹ, iwọ ni baba wọn, iwọ ni baba aguntan, iwọ
ni baba wọn, iwọ ni baba eniyan , iwọ ni baba wọn, ìwọ ni baba
ọmọde, iwọ ni baba wọn, iwọ ni baba agba, ìwọ ni baba wọn,
ìwọ ni baba eniyan , iwọ ni baba wọn, iwọ ni baba eniyan , ìwọ ni
baba wọn. 

" Bayii ni Inaki-ibẹru n bọ lọjọ ti a n wi yii, oun ati awọn iwin.
Awọn ẹranko ati ẹyẹ ti o wa, wọn wa lati woran ni, awọn
iwin ti o n lu ilu fun Inaki-ibẹru, bi eniyan gan-an ni wọn ri, bàtá
ti wọn si n lù, bàtá gan-an ni.

"Nigba ti wọn yọ si ni, ti wọn dakẹ ilu, wọn pejọ si

113


OGUN IBODE IGBO ELEGBEJE

apakan wọn sì wi fun mi ki n yan ẹnikan si ode laaarin àwọn eniyan mi ki o ba ẹnikan ninu ti wọn ja. Mo ba yan ọkunrin
kan bayii ti orukọ rẹ̀ n jẹ Kùkùté, ti o jẹ alagbara ti o si mọ
ọwọ ijakadi pupọ. Kùkùté ki i ṣe ẹni giga, kukuru bayii ni,
O si ki, bẹ́ẹ̀ ni igba aya rẹ̀ to fẹ̀rẹ̀gẹ̀jẹ̀ fẹrẹgẹjẹ. Iwin ti wọn
yàn ki o ba Kùkùté jà ga, o singbọnlẹ, o sanra, o ri mùkùntùn,
diẹ si ni Kùkùté fi ga ju idi rẹ̀ lọ. Idiwọ ni eleyi jẹ fun oun,
ṣugbọn iranlọwọ ni fun Kùkùté, nitori ọwọ rẹ̀ kò ri aaye ba
Kùkùté ti o n ta gbúrúgbúrú kiri. Igba ti o ṣe ṣa, o ki Kùkùté
l'ọ̀rùn mọlẹ o gbe e soke ni ireti pe ki ọwọ oun ba le ba Kukute
l'ẹsẹ, ki o da ori rẹ̀ kọ odò, ki o na ori rẹ̀ mọ okuta kàbìtì kan,
ṣugbọn nigba ti o n gbé Kùkùté lọ si oke, ki o to kọja ibi abiya
rẹ̀, Kùkùté lẹ ẹsẹ pẹ mọ ọn ni ibi ẹyin, o fa ẹbọra náà l'eti o lọ ọ
dáadáa , ẹbọra yii ba ke bi maluu, ṣugbọn onibode patẹwọ pe ki
wọn dawọ duro o si ba Kùkùté wi pe ti O ba tun ṣe bẹ́ẹ̀ ̀ lẹẹkan
si i oun o wi pe ẹbọra ṣẹgun, nitori ijakadi lasan ni a wi pe ki
Kukute ja. Igba ti wọn tun bẹrẹ lẹẹkeji, k'ùkùté wa ọna o so
mọ ẹbọra yii ni idi, ibi ti o si ti n ti i ka, o ti i sinu kòtò kan bayii,
ẹbọra jin si i, o ba ṣubu, onibode patẹwọ pe Kùkùté ṣẹgun.
"Lẹyin eyi, mo tun yan ẹlomiran si ode. Eleyi ni ẹni ti
orukọ rẹ̀ n jẹ Ẹyin-ologbo. O dun mi pe n ko le ri aaye royin
ija Ẹyin-ologbo fun yin, nitori akoko mi,
"N ko ni le royin ija temi ati ti Inaki-ibẹru ju bẹẹ lọ 
Ṣugbọn eyi ti o pataki ninu ija ti wa ni pe awa ni a jà ìkẹyìn, igba ti a si jà titi ti a kò gbe ara wa lulẹ Inaki-ìbẹru bẹrẹ si
yipada si oriṣiiriṣii nnkan lati ba mi jà, emi náà si n yipada pẹlu.
Igba ti o yipada ti o di erin, emi kò di erin, ṣugbọn mo ni ki
egbé gbé mi le ẹyin erin, mo si n gun Inaki-ibẹru kiri ; igba ti
o ṣe, o di ẹfọn k n fẹ fi iwo gun mi, ṣugbọn emi náà 'yipada,mo di
okuta, igba ti o si gbá iwo rẹ̀ mọ okuta, diẹ l'o kù ki o dá.
Nigbẹyin, o di omi nla, emi náà di oorun, mo bẹrẹ si ràn kìkan-
kikan, awọn ọdẹ di ẹyẹ, wọn fò lọ sori igi. Asẹyinwa asẹyinbọ,
Inaki-ibẹru túba, l ni mo ju oun lọ. 
"Bayii ni a pari ijakadi ọjọ naa. Ṣugbọn ogun kò pari rara
a si duro to oṣu kan gbako ki ogun náà to pari. Oniruuru ọna
ni a si gba ti a fi n jagun náà lọ. Ni ọjọ kan, Ìrẹ̀ké nikan ni o
fi fẹ̀ rẹ̀ ṣe nnkan aramọda loju ogun. O ti wi ni alẹ ọjọ kan

II4

OGUN IBODE IGBO ELEGBEJE

fun awọn ẹranko bayii pe oun nikan ni wọn máa ba jà ni owurọ

ọjọ keji. Nigba ti ilẹ mọ loootọ Ireke mu fere rẹ̀ o n fọn ọn Were

gbogbo ẹda alaaye bẹrẹ ijo, erin jo titi o tẹ ọpọlọpọ ẹranko pa,

awọn ọbọ jo wọn takiti, ati iwin ati ọdẹ bẹrẹ si gbe oniruuru

sẹ jo loju ogun. Ijo ni gbogbo ẹda alaaye jo titi ilẹ ọjọ náà 
ṣu .

Igba ti o ṣe lẹyin eyi, Kumọdiran náà n fẹ fi ara we Ìrẹ̀ké oun
náà tun wi fun awọn ẹranko pe oun ni ki gbogbo wọn nà ni
kumọ titi ilẹ ọjọ keji fi maa ṣu, oun ni oun fẹ ki ẹranko ba jà lọjọ
náà . Loootọ, bẹ ni awọn ẹranko ati iwin ṣe, ṣugbọn Kumọdiran
ti ṣe àṣejù. Loootọ ni iṣẹda rẹ̀ jẹ eyi ti bi wọn ko ba na an ni
kumọ ara rẹ̀ ki i le, ṣugbọn ẹnikẹni ko na an ni kumọ ju ogoji
lẹẹkan ṣoṣo ri. Ni ọjọ ti a n wi yii, kumọ ti awọn iwin na Kumọ-
diran le ni ẹẹgbẹta, Kumọdiran ku.

Ṣugbọn Ibẹmbẹ-olokunrun san ninu aisan rẹ̀. Lọna kiini,
oun pàápàá ti ronupiwada ẹṣẹ rẹ̀ atijọ gbogbo nitori o ba ẹni
rere rin. Igba ti a si pa ẹran pupọ nigba kan o yo ni igba eekini
ọjọ aye rẹ̀. Lẹyin eyi a ri i, ikùn rẹ̀ fà, ati ọjọ náà l'o si ti dabi
gbogbo eniyan ti o n jẹun bi gbogbo aye ti n jẹ̀un.

"Ṣugbọn fun odidi oṣu kan ni a fi n ja ija yii ti ko si ẹni ti
o ṣẹgun ẹnikeji, ọran náà si n fẹ wa bọ si itiju fun awọn ọdẹ.

Nigba ti o di ọjọ kan, mo lọ kunlẹ mo ke si Ọlọrun, mo
bẹ Ẹ ki O ma ṣe jẹ ki oju tì mi, mo ke taanutaanu tobẹ ti omi
n bọ loju mi nigba ti mo fi maa dide. Nigba ti o di oru ọjọ yii
nì ìyá mi ti isà oku wa ba mi. Nigba ti o de, o ji mi kalẹ, o
ki mi dáadáa , o ni ki n má ṣe jẹ ki aya mi ja, n o ṣẹgun awọn
ẹranko, O ni oun ti tọrọ aṣẹ lọwọ Ọlọrun Ọba ki oun to máa bọ,
Ọlọrun si ti wi pe Oun wà lẹyin mi. Lẹyin náà , O fun mi ni awọn
obi kan bayii, o tun fun mi ni awọn eso igi O si fun mi ni ẹyọ

agbado pupọ, o ni obi igberaga, agbado igberaga, ati eso
igberaga ni oun fun mi wọnni, igba ti a ba ji, ki a fi obi igberaga
fun awọn iwin jẹ, ki a fi agbado igberaga fun awọn ẹyẹ, ki
a si fi eso igberaga fun awon ẹranko. O ni bi a ba ṣe bẹ́ẹ̀ ̀ a kò ni pẹ ṣẹgun. Igba ti o wi bayii tan, iya mi wọ inu ilẹ lọ.

." Nigba ti ilẹ mọ, mo lo awọn nnkan ti iya mi fun mi bi o
ti wi. Were ni a ri ayipada. Iwin olori kan ko gbọran si olori
mẹwaa lẹnu mọ. Iwin ti kò ni ẹsẹ ni oun ni o yẹ ki o ṣe Alaga

1I5


OGUN IBODE IGBO ELEGBEJE

ipade awọn iwin , n rin kò gbọran si kiniun lẹnu mọ,
Ologbo wi pe oun lágbára ju iẹkùn lọ, gbogbo awọn ẹyẹ bẹrẹ si
wa si ọdọ wa ni aṣiri, wọn n wi fun wa pe awa ni a o șẹgun,
ẹyẹ ẹ̀gà lasan n wi pe oun ni ki a fi ṣe Alaga. ipade awọn ni ẹyẹ
a ba ṣẹgun tan, ẹyẹ àṣádì kan tobi lasan nì. Owiwi mu abẹtẹlẹ
wa, o ni ki a ba oun ṣe e, igba ti a ba ṣẹgun awọn tan oun
fẹ ki àdán ba oun rin ni oru mọ, lekeleke ni ki a ba oun rẹ ọ̀kín silẹ, nitori oun lẹwa ju ọ̀kín lọ, gbogbo ara oun lo funfun daadaa nitori naa oun ni ki a fi jẹ baalẹ awọn ẹyẹ ti n gbe ile. 
"Bayii ni gbogbo wọn ṣe ti wọn da ẹyin kọ ẹyin
ti a si ja tẹ le eyi, awọn ẹyẹ ati ẹranko kò tẹriba fun inaki-ibẹru mọ, we're ni a ṣẹgun wọn. 
Igba ti a pari ogun yii, gaanran ni a lọ si Oke Ironu. Ṣùgbọ́n nigba ti a de ilu naa tán, o tun ṣoro díẹ̀ funni ki a to le ka eso igi ironu. Igi naa wà ninu igbo Igbálẹ̀ kan ti ó wa ni tente ori oke ti a n pe ni Oke Igbega. Oke yii ṣoro lati gun to bẹẹ ti mo ni lati wi fun àwọn eniyan mi ki wọn jẹ ki emi nikan gun un lọ, oju mi si ri nnkan ki n to gun oke naa de ori. Igba ti mo tilẹ wa tun wọ inu igbo ibi ti igi ironu wà, nnkan tubọ le. O fẹ́rẹ̀ẹ́ jẹ pe gbogbo ejo buruku aye yii lo pe sinu igbo naa tán, ọka ati paramọlẹ ati ejo oloro gbogbo, bẹ́ẹ̀ ni igi ironu jẹ igi ẹlẹgun ti ó mú bi ori abẹrẹ, o si ṣoro ki n to le gun un de ori. 
Igba ti mo ka eso rẹ̀ kan, fadaka ni gbogbo ara rẹ̀ jẹ́, ọkan ṣoṣo yii naa ni mo lè ka nítorí àwọn eera olóró gbogbo ni wọn n rìn mi ni Ẹ̀gbẹ́ ti wọn n ja mi jẹ. Igba ti mo ti ka eso kan, mo pada pẹlu ayọ mo n lọ. 
Ṣùgbọ́n bi mo ti ni ki n jade ninu Igbo naa ni mo pade ẹnìkan ti o wọ aṣọ funfun ti ó wi fun mi pe n ko i ti i pari iṣẹ́ ti o yẹ ki n ṣe, nigba ti mo sì bi i leere iṣẹ́ ti o ku, ó ni eso igi ironu kò jamọ nǹkan kan afi bi mo ba ka eso igi miiran ti a n pe ni Ifẹyinti-Olodumare pẹlu rẹ̀. O ṣe àpèjúwe pe igi naa ko jinna si igi ironu ti mo ti gun. Igba ti mo tun pada mo wa ri igi Ifẹyinti-Olodumare yìí, ṣùgbọ́n ṣe ni ara rẹ̀ n yọ́ bi ilá ẹẹmeje ni mo si ja lulẹ níbi ti mo ti n gun un, nigbẹyin ṣá mo fi erupẹ ra inu, mo bẹ̀rẹ̀ si pọ́n ọn titi mo fi de oke ti mo ka èso naa, goolu ni gbogbo ara rẹ̀, ṣe ni o Pupa dẹ̀dẹ̀. 
Mo bá ko àwọn eso mejeeji, mo n bọ, bi mo si ti jade si 


116


OGUN IBODE IGBO ELEGBEJE

ilu Oke Ironu ni mo pade iwin kan ti o ni oju meje, ti oju
wọnni tò yi gbogbo agbari rẹ̀ ka, oun ni o mu iwe kan fun mi.
Igba ti mo ka iwe náà , o di iwe ti iyawo mi kọ si mi, o ni oun
ti wo iya gbogbo ti mo ti jẹ lati igba ti oun ti lọ, iforiti mi si
jọ oun loju gidigidi, oun ko le fi mi silẹ mọ, oun dari gbogbo ohun
ti mo ti ṣe jì mi, nitori naa ki n yà si ọdọ oun nigba ti a ba n pada bọ.

"Ko si aaye nisisiyi lati tun sọ gbogbo ohun ti oju wa ri
lẹyin igba ti mo pada de ọdọ awọn ọdẹ tan titi a tun fi pada
de ilu wa. Ṣugbọn mo yà si ọdọ iyawo mi nigba ti a n pada
lọ si ile ni odò Iranti, o si fi dukia rẹ̀ gbogbo hàn mi, o ni nnkan
ti o dara ni pe igba ti emi ati awọn ọdẹ ba pada de ilu wa, ti mo
jiṣẹ fun ọba wa tan, ki n pada wa si ọdọ oun ki a jọ máa gbe aafin oun.

" Bẹ́ẹ̀ náà ni mo ṣe, igba ti emi ati awọn ọdẹ diẹ ti o kù pada
de ilu wa, ọba wa ti o ti darugbo yọ̀ lọpọlọpọ, o fun wa ni
ẹbun pupọ, a si fun un ni eso igi mejeeji, eso igi ironu ati eso igi
Ifẹyinti-Olodumare.. Lẹyin eyi, mo pada lọ si ọdọ iyawo mi.

"Emi ati iyawo mi l'o si jọ ro o pe ki n wa si ọdọ ọrẹ mi
yii ki n sọ itan igbesi aye mi fun un. Ati pàápàá , baba mi ti paṣẹ
bẹẹ ̀ fun mi ki o to ku. Mo ki gbogbo yin laiku ẹnikan, o digba
diẹ na, onile re ile o."

Bayii ni ọkunrin náà wi, bi o si ti dakẹ ọrọ rẹ̀, a ko ri i mọ.
Ṣugbọn ọkan ninu awọn ọlọgbọn ti wọn pejọ si ile mi ti
wọn n gbọ itan náà, wi fun mi pe riri ti a kò ri ọkunrin náà mọ
ko ya oun lẹnu, nitori ko yatọ si Akara-oogun ju bẹẹ ̀ lọ, oun ati
omulẹmofo, ọkan náà ni.

Ọrọ ni iwọnyi, ẹyin ọmọ eniyan , ati pàápàá ẹyin ọmọ ile-iwe,
ati ẹyin ti ẹ jẹ olukọ wọn. Mo fi iwọnyi silẹ fun ironu yin,
iyoku di ọwọ Ọlọrun Ọba ti O da wa. Bi ẹ ba ti n rin kiri ni
inu aye, mo fẹ ki ẹ máa wo ohun gbogbo finnifinni, ki ẹ fiyesi
ohun ti o gbe awọn ẹni iṣaaju ṣubu ki ẹ má ba ṣubu bi wọn,
ki ẹ si wo iṣẹ ti iforiti n ṣe fun ọmọ eniyan , ki ẹyin náà ba foriti
iṣoro yin. N o pari iwe ti eleyii nisisiyi, ki Ọlọrun da ẹmi
si, a o tun máe gburoo ara wa ni ọjọ miiran. Mo dupẹ lọwọ
gbogbo yin o. Ile yin yoo dara, ọna yin yoo sunwọn, iwaju

ni ẹ o máa lọ, ẹ ko ni di ero ẹyin, nnkan yin ko ni bajẹ, rere ni
ẹ o maa ri laelae.



