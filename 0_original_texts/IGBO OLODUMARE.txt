I
IBẸRẸ OLOWO-AYE
Lọsan-an gangan ijọsi, nigba ti mo jẹun ekeji tan, mo

kuro ni ile mi, mo bọ si ẹyin odi, mo gun ori apata nla
kan lọ, nigba ti mo si de oke lọhun tan, mo bọ si abẹ

igi kan ti o hù si ori apata, mo jokoo mo lé gongo, bẹ́ẹ̀ ni oorun náà mu gidigidi, ara ọmọ araye gbona bi ikoko
elubọ, oogun bo ara gbogbo eniyan , afi bi ẹni pe wọn bu
omi si ara ni, emi náà bọ aṣọ ara mi silẹ, afi ṣokoto
l'o kù si idi mi, emi ti mo ti de fila ri, ti mo tẹ̀ fila mi
siwaju kọngọ, mo ṣi fila kuro ni àtàrí, atẹgun alaafia
si n fẹ si mi ni ipakọ, ọsan pọn gidigidi, awọn agbẹ paapaa
ti sa kuro ninu oko, wọn n rẹrin ninu ahere, alaaaru
ko le sọrọ mọ, wọn n mi hẹlẹ bi wọn ti n gun ori
oke, oju ọna le bi okuta, gbongbo le bi ìdàrọ́, ilẹ pupa.
bi epo, eti ṣokoto funfun bajẹ, eti ẹwu agbada di pupa,
aanu awọn onimọto ṣe mi, ara wọn kun fun eeri, o dabi
eweko oju ọna, awọn ti o si jokoo si ẹyin ọkọ, awọn
wọnni kun àtíkẹ̀ ijangbọn, wọn pupa bi ẹgbẹ ogiri,
eruku bo ọmọ araye gbogbo, ogunlọgọ awọn ẹda
alaaye ni wọn mọ pe oorun náà mu, awọn alangba
n sare, ara wọn n dun hánránhánrán lori ewe gbigbẹ,
awọn ẹyẹ nla ko si ke mọ, nitori mo ti gbọ igbe ẹluluu,
mo ti gbọ ohun adaba, ẹyẹ agbe ti ke, àlùkò ti sọ̀rọ̀ ,
olukuluku wọn si ti dakẹ minimini si ibi ti Olodumare
sọ wọn lọ́jọ̀ si, afi awọn ẹyẹ kekere gbogbo, ti wọn
kò tobi ju alapaandẹdẹ, ni wọn n fo siyin fo sọhun, ti
ara wọn ko balẹ bi ewe oju omi, wọn n ti ori igi de
ori igi bi wọn ti n ke bi ọmọ adiẹ.
Bẹ́ẹ̀ ̀ni emi rọra jokoo ni temi, ti mo n wo oju aye, ti
mo n ronu nipa wọn ọmọ eniyan , nitori oniruuru eniyan ni
I

IBẸRẸ OLOWO-AYE

mo ti ba gbe pọ ri, akoko igba ti mo si n sọrọ yii, akoko
pataki ni o jẹ ni igbesi aye mi, nitori igba naa ni baba
mi pa oju de, ti o re kọja oke odo, ti o ki aye pe o
digbooṣe, ti akukọ kọ lẹyin ọkunrin. Ọran naa dun mi
de inu egungun, nitori baba mi ko ri bẹẹ ninu awọn
ọkunrin. Oun ati iya mi fẹran ara wọn, wọn si fi
apẹẹrẹ rere le ilẹ fun awa ọmọ—eyiini ni, emi, Adeyemi,
Ojuọlape, ati Ọmọtunde; Reṣẹẹli Ọṣunyọmi, ti iṣe iya
mi jẹ obinrin ti o fẹran baale rẹ̀ ti o si fẹran ọmọ,
ọpọlọpọ aanu ni n bẹ ni iho oju iya mi. Iya mi n bẹ
lonii, ṣugbọn baba mi kò si, ṣugbọn ọran iku baba
mi dun mi gidigidi. Nitori o ṣe fun mi bi baba
ti i ṣe fun ọmọ, emi náà si sa ipa mi de gongo ki oun ba
le mọ pe mo mọ ohun ti oun ṣe fun mi, bẹ́ẹ̀ ̀ni oniruuru
nnkan nla gbogbo ni mo n ro ninu ara mi pe, bi baba
mi kò ba tete ku, n o fi wọn ṣe baba mi loore. Nitori
bi eniyan tilẹ n wọ ẹwu akisa, ti o si n da aṣọ alaṣọ

bora, ṣugbọn ti oluwarẹ kò ba gbagbe awọn ẹni ti o
bi i, Olodumare náà kò ni gbagbe oun. Ṣugbọn bi emi
ti n ronu wọnni, ede Ẹlẹdaa yatọ si temi, bẹ́ẹ̀ ni Ẹlẹdaa

gbọn ju mi lọ, igba ti o si di owurọ ọjọ kan bayii, wọn
wi fun mi lati ile pe, baba mi ti lọ si ọrun alakeji.
Bẹ́ẹ̀ ni ibanujẹ da ori mi kọ odo, ti ara mi gbona bi
iṣaasun ori ina, ti inu mi dàrú bi igba ti ẹfuufu ba n fẹ
igi oko, ti aye su mi bi akisa ẹlẹgbin, ti ọrun si dara
bi wura loju mi. 
Iwọnyi ni mo bẹ̀rẹ̀ si rò ni ọsan gangan ọjọ ti mo n wi yii lẹ́yìn igba ti mo ti kuro ninu ile tan, ti mo lé gongo lori apata.
Ase bi emi ti jokoo wọnni, ẹnikan n bẹ ni igbo ṣuuru kan lẹba ọdọ mi, bẹ́ẹ̀ ̀ni emi kò mọ tẹ lẹ ni temi, jijoko ni
mo jokoo ti mo n wo iwaju, n ko si wo ibi kọlọfin ti o yii
mi ka gbogbo. Ibaṣepe mo mọ eleyi tẹlẹ ni, emi iba

2

IBẸRẸ OLOWO-AYE

ti tete kọ ori si ọna ibomiran, ki n jokoo si ibi ti ẹnikẹni
ko le ri mi. Nitori mo n fẹ ronu lakooko náà ni, n ko si
fẹ ki eniyan di mi lọwọ rara, nitori akoko ire ni ire yẹ
ni ṣiṣe, akoko ija ni ija yẹ ni jija, akoko ẹkun ni ẹkun
yẹ ni sisun, akoko ayọ ni ayọ yẹ ni yiyọ, ẹni ti o n lọ
si awujọ ti o de fila ara oko ti o wọ ẹwu ẹni ti n rin
irinajo, ti o si san ibantẹ ẹni ti n ṣe ọdẹ, eleyiini ti gbe
ẹbọ kọja orita, nitori naa bi emi ti n fẹ ronu lakooko
naa, n ko fẹ ki ẹnikẹni di mi lọwọ rara.

Ṣugbọn bi mo fẹ bi mo kọ̀ ọkunrin naa yọ si mi
dandan, inu bi mi gidigidi, mo fa oju ro bi ẹni ti ebi
n pa, mo n poṣe bi ẹni ti iya n jẹ, mo di ẹnu dudu bi ọmọ
ọdọ ti o fọ awo ounjẹ, ti ko le sọ fun ni, ti o n rin kaakiri
ẹgbẹ ogiri, ti inu ọmọ náà ṣi dàrú bi ìgẹ̀dẹ̀gẹ́dẹ̀ idi ẹmu inu Ṣago.

Nigba ti ọkunrin naa ki mi emi naa rọra da a lohun
ọjare, nitori kini n kọ ?.- Nitori ki ọran mi má ba dabi

- aṣeju, ki wọn má ba sọ oluwarẹ lorukọ, wọn a si

wa wi pe oluwarẹ ki i ṣe ọmọluwabi, eleyini náà lo jẹ ki
n ṣe oju aye ni temi, nitori kiki ti mo ki i ko ti inu
ọkan mi jade. 

Lẹyin ti mo ki i tan mo bẹrẹ si huwa bi ẹni pe ki o
binu lọ, mo dakẹ n ko sọrọ, o sọrọ n ko rẹrin, mo dide
nibi ti mo le gongo si mo ṣire lọ si isalẹ apata, bẹ́ẹ̀ ni n ko
tilẹ wi fun un ki n to dide, n ko tọrọ gáfárà lọwọ rẹ̀, bi
o ti yẹ ki n ṣe, nigba ti mo si tun pada de, mo ba a
nibi ti mo fi i si lọ, mo si tun rọra jokoo ni temi laijẹ pe
mo ki i, laijẹ pe mo fọhun si i, laijẹ pe mo tilẹ wo o
loju rara, mo n kọrin, mo n sufee, n ko si wi pe ki o jokoo.
Ṣugbọn eyi ti o tilẹ wa dun mi ni pe ṣe ni mo ri ọkunrin
náà ti o fi idi le apata ti o tun fi ara mọ mi timọtimọ
bi igba ti ọmọde ba fi ara mọ abiyamọ, mo ni nnkan
pari na wayi, ijangbọn le mi kuro ninu ile mo ba

3

IBẸRẸ OLOWO-AYE

ijangbọn lori apata, mo bu okele kọja ibi ti ẹnu mi 
gbà, mo fi omi tutu ro elubọ, mo fi akara jẹ irẹsi, mo
gbe gaari fun Oyinbo wà mu. 

Ibi ti mo ti n ronu bayii ni ọkunrin naa ti kigbe lairo tẹlẹ,
ohùn rẹ̀ si dabi igba ti jàgídíjàgan iranṣẹ ba da nnkan
lulẹ lati ibi giga, ẹru ba mi bi iyawo ẹni ti o lọ si oju
ogun, mo si n wariri bi igba ti alupupu ti o bajẹ ba
n gun ori oke, nitori igbe ọkunrin náà lagbara bi ti
kiniun, o rin ilẹ dòdò bi ti ajanaku, o gba igbo kankan
bi igba ti reluwe ba n sunmọ eti ilu ti o n fọn fere kikan-
kikan. Akoko yii ni mo to wa wo ọgbẹni náà daradara,
iyalẹnu l'o si jẹ nigba ti mo ri i pe ọrẹ mi aye atijọ
ni, ọkunrin mẹta, Akara-oogun, a-ba-olounjẹ-ku, ẹni ti o
ba Agbako ja ninu Igbo Irunmalẹ, ẹni ti o rin irinajo
ti Oke Langbodo bọ, ẹni ti o wa si ile mi ni ijọsi , ti
iroyin náà si gba gbogbo orilẹ ede yii kankan... O n wò
mi o bu si ẹrin, emi naa si wo o ẹrin ti ẹnu emi náà jade.

 A mura a ki ara wa, ko si dagba ju ti atijọ loju mi,
Ṣugbọn ibọn ọkunrin naa tubọ dudu si i, o dabi aṣọ kijipa àgbàlagbà obinrin ti wọn ti ra ki iya mi to wọ ile ọkọ, ti wọn si ti pa ni aro ni oríṣìíríṣìí igba, ti kijipa eleyiini dudu kẹlẹkẹlẹ. Bẹ́ẹ̀ ni fila akara-oogun a maa wù mi, nitori igba ti o ba ko iṣana ati ewe taba si inu rẹ̀ tan, ti o ba si tẹ fila naa si ipakọ, eleyiini a dabi eso ori igi. Igba ti ó ba si n kọja nigba miiran ti ó ba tẹ fila naa siwaju kọ́ńgọ́, eleyiini a dabi idi ọpa itilẹ, bẹẹ ni bi o ba n ṣe faari nigba miiran oun a tẹ fila yii si ẹba eti, eleyiini a si dabi akengbe ori ọpẹ. 
Mo dahun mo si wi pe :  " Akarà-oogun,' oun naa fesi o ni," Emi naa nù un ". Mo sì tun pe e lẹẹkeji mo ni," Àkàrà-Oogun, " oun naa si tun fesi o wi pe, Bẹ́ẹ̀ naa ni, maa ba ọrọ rẹ lọ."  Mo tun pe e lẹẹkẹta pẹlu mo wi pe, " Àkàrà-Oogun", oun naa bu si ẹrin, o fi ọwọ sọ 

4

IBẸRẸ OLOWO-AIYE

aya, o wi tigberaga-tigberaga, o ni, " Akara-oogun ni
orukọ mi, orukọ nla ni mo jẹ, oriki ti o rọ mi lọrun ni
mo gbà, irin ẹsẹ ti o yẹ mi ni mo n rin kiri, emi ni
ọrẹ rẹ atijọ, bẹẹ ni agbara mi ko dinku, egungun n bẹ
lara ọkunrin, ki ọwọ bọ apo rẹ, bọya ohun ikọwe le
wa nibẹ, gọngọ a sọ lonii, mo ni iṣẹ lati ran ọ si awọn. -
ọmọ araye, nitori ọrọ pataki n bẹ ni agbari, a
imọran ti o nilaari n bẹ ni àtàrí mi, nitori naa mo fi oru
awọn eniyan dudu bẹ ọ, jọwọ dọbalẹ lori apata, ki a fi
apata ṣe tabili wa, ki emi duro gẹgẹ bi alaga, ki iwọ
duro gẹgẹ bi akọwe, ki eweko igbo si duro gẹgẹ bi ọmọ
ẹgbẹ fun wa."

-. Nigba ti o wi eleyii, inu mi dun bi inu ẹni ti wọn pe
lẹjọ ẹ̀wọ̀n ṣugbọn ti adajọ da lare, nitori mo ri ohun
ti mo n wa, mo ṣe alabaapade ohun ti o wu mi, Olodumare
fi bọ́tà si búrédì fun mi: mo ki ọwọ bọ apo nitootọ,
mo si ri ohun ikọwe kitikiti, mo ba dọbalẹ mo bẹrẹ si
ba iṣẹ ọwọ lọ.

Akara-oogun naa rọra fi idi le ori apata ẹba ọdọ mi,
o bẹrẹ si sọrọ bi oodẹ, o ni :—

" Akara-oogun ni mi nitootọ, oniṣegun ni baba ti o
bi mi iṣe, babalawo si ni pẹlu, oogun inu ile wa de
ẹnu, bẹ́ẹ̀ ni nnkan abami n bẹ ni kọrọ iyara, egboogi ńlá n bẹ loke aja, , oniruuru ohun alaaye ni si n bẹ ni agbala
wa.. Ẹni ti o ni warapa baba mi wo warapa fun un,
ẹni ti o ni sobiya baba mi wo sobiya rẹ̀ san, ọkẹ aimoye
awọn adẹtẹ ni oun si sọ di gbajumọ ninu ile wa.Baba
mi fi iya jẹ ṣọnpọnna; o fi abuku kan oke-ilẹ; o ba
lakuregbe lorukọ jẹ; inuruuru di ero ẹyin; ori fifọ di
ẹni kekere; ẹyin didun ko le sọrọ; ikọ ti sapamọ ;
aran aya ba ẹsẹ rẹ̀ sọrọ; jẹdijẹdi dakẹ minimini ;
ibà n rin tironu-tironu ; igbẹ ọrin dorikodo ;. kúrúnà
n sọkun ; egbò n poṣe; ifọn fa oju ro ; otutu si n kaaanu.

5


IBẸRẸ OLOWO-AYE

Asinwin obinrin n ṣe faari ; were ọkunrin n fa rungbọn,
aboyun n bimọ pẹlu anfaani; abiyamọ n rin tayọtayọ ;
awọn oṣo n túbá, awọn ajẹ n tọrọ aforiji, awọn
ẹlẹbọloogun si n fori balẹ niwaju baba mi. Iwọ ọrẹ mi,
gẹgẹ bi mo ti sọ fun ọ ni ijọsi, ogbologbo ajẹ ni iya mi.
Oun a maa fo lọsan, oun a máa fò loru, oun a si máa fi agbari
eniyan mu omi. Iya mi ti fi apa ọmọde jẹ akaṣu ẹkọ,
oun ti fi ẹsẹ agbalagba jẹ ìrẹsì, oun si ti fi pari ẹrẹkẹ  gende
wa gaari mu.

" Itan bi baba mi ti ṣe fẹ iya mi yẹ ni sisọ, nitori
n ko i ti i sọ eleyiini fun ọ ri, bẹ́ẹ̀ ni itan didun náà ni. Ko
si nnkan kan nipa igbesi aye baba mi ti n ko mọ, nitori
oun naa pàápàá  ko jafara nigba ti o n bẹ lori ilẹ aye, bi
baba mi ti sun iṣu si ina bẹẹ naa ni o n fi oju wa ọbẹ, bi o ti
wà ni aye nigba naa a máa tẹ ọrọ yii mọ wa leti nigbakuugba
pe, ' Ọkunrin ti o ji ni kutukutu ọjọ aye rẹ̀ ti o gbe
ọran obinrin le ibi pataki ọkan aya rẹ̀ ko ni di pataki

laelae; obinrin ti o ji ni kutukutu ti o gbe ọran ọkunrin le ibi pataki ọkan aya rẹ̀ ko ni di pataki
laelae ; ọkunrin ti o to akoko ati ni obinrin ti o gbe
ọran obinrin rẹ̀ ti o ni le ibi pataki ọkan aya rẹ̀ yoo
di pataki láéláé, obinrin ti o to akoko ati ni ọkọ ti o
gbe ọran ọkọ rẹ̀ ti o ni le ibi pataki ọkan aya rẹ̀ yoo
di pataki laelae; ọkunrin alábòsí ti o fẹ alábòsí obinrin
ti o gbe ọran alábòsí naa le ibi pataki ọkan aya rẹ̀ ko
ni di pataki láéláé, obinrin alábòsí ti o fẹ alábòsí
ọkunrin ti o gbe ọran alábòsí náà le ibi pataki ọkan
aya rẹ̀ ko ni di pataki laelae; ọkunrin pataki ti o fẹ
alábòsí obinrin ti ko gbe ọran alábòsí náà le ibi pàtàkì ọkan aya rẹ̀ yoo di pataki laelae; obinrin pataki ti o
fẹ alábòsí ọkunrin ti ko gbe ọran alábòsí naa le ibi
pataki ọkan aya rẹ̀ yoo di pataki laelae; Ẹnikẹni

6

IBẸRẸ OLOWO-AIYE

Pataki ti o gbe ọran ẹlomiran pataki le ibi pàtàkì ọkan aya rẹ̀ yoo di pataki láéláé. 

"" Bẹ́ẹ̀ ni baba mi maa n sọ fun wa nigba ti a wa ni ewe,
nigba ti a ba jokoo si ibi ẹsẹ rẹ̀ ti a ba n ba a ṣire.. Bi
mo si ti n sọrọ yii, iwọ ọrẹ mi, diẹ l'o ku ki omi bọ loju mi
nitori mo ranti baba mi, Olowo-aye, arẹwa lọkunrin.
Ṣugbọn o di ọla ki n to máa ba itan baba mi lọ.Itan
ti mo sọ fun ọ ni ijọsi ti iwọ kọ silẹ fun awọn ọmọ
araye wọnni, itan ara mi ni gbogbo wọn, ọrọ diẹ pere
ni mo sọ nipa baba mi. Nitori naa, iwọ ọrẹ mi, máa dide,
dide kuro ni ori apata, nibi ti o da aya de ilẹ si, mayṣe
jẹ ki Aya ki o dun ọ; mo mọ ile rẹ, mo n bọ wa ki ọ
lọla. Igba ti mo ba de ni n o to tun máa ba itan baba
mi lọ.. O d'ọla o, ki Ọlọrun jẹ ki a fi ire pade lọla."

Bayii ni ọkunrin naa sọ, n ko si ri i mọ.Were emi
náà dide lori apata mo ba ile lọ.

.Lowurọ ọjọ keji, lẹyin igba ti mo fi mọinmọin mu
ẹkọ agbado tutu tan, ti mo jokoo ni temi ni mo ri
Akara-oogun ti o yọ si mi gbula bi ẹbọra.. O tun tẹ
fila rẹ̀ siwaju bi o ti máa n ṣe, fila rẹ̀ ri kọngọ bi ẹnu ẹyẹ.



OLOWO-AYE LỌ SI IGBO OLODUMARE

Igba ti mo ti ri Akara-Oogun ni mo ti mọ pe iṣẹ nla
bẹrẹ... Mo kọju si iyawo mi, mo ni, " Iyawo mi o,
nnkan de"; oun naa si da mi lohun o ni " Nnkan kan ko
de, baale mi, mura si i, Ọlọrun Ọba náà yoo si ran ọ lọwọ.
Mo mọ pe iṣẹ rẹ pọ ṣugbọn ṣiṣe ni iṣẹ, n o tọju ile rẹ,
n o tọju ọna rẹ, n o tọju ọmọ, n o si wa ounjẹ pataki
si ọ ni ọna ọfun.

Igba ti iyawo mi wi bayii tan emi náà da a lohun mo
ni, '" Mo dupẹ lọwọ rẹ fun imọran nla yii, mo mọ tirẹ bẹẹ ,
n o maa ba iṣẹ lọ, emi ọkunrin ni mo wi bẹẹ , iwọ máa ṣiṣẹ rẹ lọ, ki emi naa máa ṣe temi, ọkunrin n bẹ lara mi,
bẹẹ ni obinrin ń bẹ lara rẹ, a o fi igbadun ile wa han
fun alejo wa." 

Alagbara ni iyi loju awọn ọmọ eniyan , ṣugbọn ọlẹ
ọkunrin, otubantẹ eniyan ni loju awọn obinrin—mo wọle
mo ko ohun ikọwe jọ, mo gbe aga mo jokoo ti tabili
mo si gbe aga kan si ẹba tabili naa lori eleyi si nì ọrẹ
mi naa jokoo le, Akara-oogun, aba-olounjẹ-ku.

Akara-Ogun bẹrẹ si ọrọ i sọ, o ni:

" Iwọ ọrẹ mi, nigba ti o di ọdun kẹẹdọgbọn ti baba
mi ti de inu aye ni o mura ni owurọ ọjọ kan bayii ti
o ba igbo abami kan lọ lẹbaa ilu wa lati lọ ṣe ọdẹ, awọn
ara ilu wa a máa pe igbo naa ni Igbo Olodumare, nitori
ibi ti o ni ẹru gidigidi ni.. Awọn ọdẹ pàápàá bẹru Igbo
Olodumare ju Igbo Irunmọlẹ lọ, ofin gan-an si ni ni ilu
wa pe ọdẹ ti ko ba ti i di aperin ko gbọdọ lọ si ibẹ lọ
ṣe ọdẹ, nitori ibẹ ni ibugbe iyanu—ibẹ ni awọn ẹyẹ
ti n fọhun eniyan , ti awọn ẹranko n ta ọja fun ara wọn ;
ti ogunlọgọ igi ko ni gbongbo sibẹsibẹ ti ara wọn tutu

8

OLOWO-AYE LỌ SI IGBO OLODUMARE

nini ti ewe wọn si dudu mirinmirin.. Ekute tobi ju
okete, igbin si tobi ju ijapa, ninu Igbo Olodumare.
Awọn ẹbọra alagbara ati awọn jagidijagan anjọnnu
ni wọn si n jumọ ṣe ọrẹ pọ bẹẹ ni awọn ejo alakọri
gbogbo a tun máa dẹruba awọn ọdẹ nitori ibẹ ni ile
olori ejo aye gbogbo, Ojola-ibinu ni orukọ rẹ̀ njẹ.

" Ki baba mi to kuro ni ile o pa itu ọdẹ: nitori
ogunlọgọ ondẹ ni oun san mọ ibadi, ọmọ ika ọwọ rẹ̀ si
kun oruka awọn agbalagba, bẹẹ ni maluu mẹfa
ni o fi ṣe saraa ninu ile wa. Baba mi pe awọn oniṣegun
ilu wa jọ o wa ounjẹ fun gbogbo wọn, bẹẹ ni egboogi
atirandiran si kun ile wa kitikiti; fun odidi oṣu mẹfa
ni oun fi n sa kiri nitori ọran Igbo Olodumare ya, nitori
ẹni ti o ba lọ ki ipada bọ, wọn a máa ti ọwọ ẹbọra de
ọwọ ẹbọra. A! Alaapọn ni baba mi i ṣe, ọkunrin ju
ọkunrin lọ, Olowo-aye pọ lọkunrin.  Ni ọjọ ti baba
mi mura igbo ọdẹ yii tan, ti o di ati pinya pẹlu awọn
ibatan gbogbo, gọngọ sọ ni ile wa: awọn oniṣegun
pejọ si yara, awọn ọdẹ aperin pejọ si ọọdẹ, awọn ọmọde
sa gun oke aja lọ; oniruuru eniyan ni n bẹ lẹyinkule,
ewurẹ sare ewurẹ kọja iloro, obinrin n sọkun, ọkunrin
n sọkun, gbajumọ ko le sọrọ, bọrọkini fajuro. Ṣugbọn 
baba mi mura bi jagunjagun ilu Oyinbo, o di oogun
mọra bi babalawo, o n rin bi ẹni ti n lọ ja ijakadi, o si
duro bi igba ti Awan ọlọpaa ba duro niwaju olori wọn.

'Nigba ti o di akoko ati lọ gan-an , o pe gbogbo ile jọ,
o sọ̀rọ̀ fun wọn o wi pe:

""'Ọjọ náà pe lonii wayii, ti n o lọ si ibi ti awọn
alagbara n lọ, si ibugbe àwọn abami ẹ̀dá, si ibi ti o 
ṣokunkun dudu loju mi, n o fi alaafia silẹ lẹyin, n o wọle
tọ ijangbọn lọ, ṣugbọn iṣoro ni baba iṣura, orukọ rere
dara ju iyawo tuntun, bi mo ba fi ara da iṣoro ti oni,
n o ri iṣura ti ẹyin ọla, bi mo ba ti Igbo Olodumare

9


OLOWO-AIYE LỌ SI IGBO OLODUMARE

de tayọtayọ, orukọ mi yoo pẹ laye gidigidi. Ẹyin
eniyan mi gbogbo, ẹ ma ṣe pa ero kekere fun ara yin
ibu, ẹ ré leba Ese ti o tobi, ẹni ti o n lepa nnkan nla
ti ko le ba nnkan nla oluwarẹ yoo ba nnkan ti o sunmọ nnkan nla, ṣugbọn ẹni ti o n lepa nnkan kekere ko ni le
duro ni awujọ awọn alagbara... Ẹni ti o gbadura
dàńdógó mẹwaa bi oluwarẹ ko ni dandogo mẹwaa yoo
ni dandogo mẹjọ, ẹni ti o n gbadura ṣokoto mẹfa bi
oluwarẹ ko ni ṣokoto mẹfa yoo ni ṣokoto márùn-ún, 
ṣugbọn ẹni ti o tọrọ ṣokoto kan lọwọ Olodumare, bi
eleyiini ba ni meji o yẹ ki o dupẹ lọwọ Ọlọrun Ọba.
Loootọ ni mo ri i pe gbogbo yin ni ẹ fajuro, bẹ́ẹ̀ ni ọkan
mi le koko bi okuta didan inu omi, ilọsiwaju jinna si
oniyemeji, n ko ni ṣiyemeji bi mo ti n lọ, lagbara
lọrun Ọba ti o da mi n o pada de ile dandan.
iyemeji n ronu iku si ara rẹ̀ lowurọ oun si ku lọsan-an
bẹẹ ̀ni oun iba gbe ọjọ mẹta ni inu aye si i, ọkan ẹni ni
alufaa ẹni.Ẹ jẹ ki n máa lọ, ẹ ki ara ile gbogbo, ẹ tun
ẹyin mi ṣe, ọkunrin n lọ, ẹ ba mi kede fun gbogbo awọn
eniyan pe, alagbara lọ bi alágbára si ibi ti awọn alagbara
n lọ, eniyan pataki lọ bi eniyan pataki si ibi ti awọn eniyan pataki n rẹ̀, ki tọmọdetagba bọọkinni ma ṣe wi pe ero
Igbo Olodumare ko ni ibọ mọ, ki gbogbo awọn
ọmọluwabi inu aye si máa ṣe ireti eegunlẹgi.'

" Bẹ́ẹ̀ ni Olowo-aye sọ ti o fi ori le ọna Igbo Olodu-
mare, oju rẹ̀ si ti yipada, o pọn kankan. Ibi ti o
tilẹ ti n kanju diẹ l'o ku ki o gbagbe egboogi pataki kan
bayii ti n bẹ ninu àdó, bẹ́ẹ̀ ̀ni bi ko ba mu eleyiini lọwọ
ati mọ ọna igbo náà yoo jẹ iṣoro. Iyẹ agbe, iyẹ àlùkò,
iyẹ àkàlà, ati iko oodẹ ni wọn fi dí ado náà lẹni  bẹẹ ni
ẹjẹ gbogbo n bẹ ni ẹgbẹ rẹ̀, baba ti o bi baba mi
ni o ni i, inu ejo erè kan ni oun náà si ti ri; nitori ki

wọn to bi awa ni ọpọlọpọ eniyan ti n ṣe ọdẹ ni iran wa,

OLOWO-AYE LỌ SI IGBO OLODUMARE

baba nla wa ti mo si n sọrọ rẹ̀ yii ni ẹni kiini ti o kọ ṣe
ọdẹ ninu Igbo Irunmalẹ jakejado ilu wa, igba náà ni
o si ti pa erè ti mo n sọrọ rẹ̀ yii ti o ba abami àdó náà 
ninu rẹ̀, bi eniyan ba ti pe ogede si ado yii ti oluwarẹ si
darukọ ibi ti oun n lọ were ni atẹgun yoo fẹ awọn ìyẹn wọnni wọn o si dojukọ ọna ibẹ gan-an ; wo mi ọrẹ mi,
bi ko ṣe pe mo gbagbe awọn ọfọ náà ni, emi iba kọ ọ,
nitori ko ju gbolohun mẹẹdọgbọn pere lọ.. Bi n ba tilẹ
kọ ọ tan emi iba wa ado náà fun ọ.

"Igbo Olodumare jinna gidigidi, o to irin ọjọ meji
gbako si ilu wa.. Awọn aginju nla miiran n bẹ loju
ọna, bẹ́ẹ̀ náà si ni awọn odo ti o tobi gbogbo, ti wọn
n ṣan ti wọn si n pariwo nla bi wọn ti n sọkalẹ lori
apata... Oniruuru eweko ni o wà loju ọna, ati eyi ti o
dara ati eyi ti ko dara; ọkẹ aimoye awọn igi ẹlẹgun
ni wọn si n di eniyan lọna bi eniyan ba ti n kọja lẹ bẹẹ ni
awọn alakọri ipanti gbogbo ni wọn n dìmọ̀lù pẹlu
awọn onijangbọn ìtàkùn ti wọn n lọ́ mọ oniruuru igi,
ìpàntí wọnyi si n gbọn le eniyan lori bi oun ba ti n kọja lọ,
awọn ẹranko pàápàá  ko tilẹ jẹ ki eniyan sinmi, awọn ijimere
ati inaki ati awọn ọbọ ti iru wọn gùn gbọọrọ ni wọn
n ti ori igi de ori igi, oju wọn si fi ara we ti eniyan bẹẹ náà 
si ni ọmọ ika ọwọ wọn. Loootọ ọbọ jọ eniyan pupọ, o dabi
ẹni pe Ẹlẹdaa wọn ṣe ibatan ara wọn ni. Oniruuru nnkan ni n bẹ ni aginju. Igi ti o tobi ati ọpẹ ti o ga
pẹlu àfòmọ́ ara wọn pọ gidigidi, awọn ẹranko miiran
sì n gbe ori ọpẹ ti o tobi; awọn ẹyẹ ti ẹnu wọn ri
ṣonṣo ko jẹ fi ọrun ọpẹ ṣire nitori ki wọn máa ba pa,
adanu ati ri ẹyin ọpẹ jẹ, ọkẹrẹ ki i fẹ pinya pẹlu itakun,
awọn ejo tẹẹrẹ a máa wa ibi kọlọfin kiri, ejo ọka n ba
buruburu labẹ koriko, ojola n gbe eti odo, bẹ́ẹ̀ ni ogunlọgọ
ejo oloro ko jẹ fi inu iho ṣire; igbin fẹran ibi tutu,
ijapa fẹ abẹ iti, ẹluluu n fo lagbedemeji, ṣugbọn adaba

11


OLOWO-AYE LỌ SI IGBO OLODUMARE

n kaakiri ibi giga, ẹyẹ náà duro bi akukọ inu aginju
ti n ran awọn ọdọ leti akoko; awọn igi ti o ti wo lulẹ
lati ọjọ ti o ti pẹ ko lagbara mọ, olú n hu lara wọn ; oju
ọna awọn ẹranko yatọ si ara wọn, oju ọna ekute ri
tẹẹrẹ o si n dan kooro, ṣugbọn oju ọna ìmàdò gbooro pupọ,
o ri gbẹ̀rẹ̀gẹ̀dẹ̀ gbẹrẹgẹdẹ. Iwọ ọrẹ mi, iroyin ko to
afojuba, iwọ náà mọ oniruuru iṣoro ti n bẹ ni inu aginju
bẹẹ ̀ni gbogbo iyọnu wọnni ni baba mi fi oju ri bi oun ti
n ba ọna Igbo Olodumare lọ sibẹsibẹ, emi ni mo wi
fun ọ, nnkan ti mo kà silẹ wọnni ko jamọ nnkan kan
rara bi a ba fi wọn we ohun ti oju rẹ̀ ri nigba ti o de
ọhun tán. 

"Baba mi sun loju ọna ni ọjọ kiini ti o kuro ni ile,
nigba ti o si máa di ọsan ọjọ keji diẹ l'o ku ki o de ibi ti
o n lọ.l. Igba ti o to déédé agogo mẹta ni baba mi de
igbo ti o kangun si Igbo Olodumare gan-an , orukọ igbo
naa a sì máa jẹ Aginju Idakẹrọrọ: nitori ibẹ ni o dakẹ
ju lọ ni gbogbo abẹ ọrun. Iwin kan ṣoṣo ni n bẹ ni

inu igbo yii, o gbona ju apaara oju ọrun.. Iwin náà ki i jẹ ki
ẹnikẹni de Igbo Olodumare, a máa fun awọn ọdẹ ni laalaa ṣe, bẹẹ ni oun ko ga ju ẹsẹ bata meji lọ, inu òkìtì
Ọ̀gán ni oun si n gbe. Ẹbọra kukuru bilisi ni, a máa gbe
ẹru paṣan kiri titi ọjọ aye gbogbo. Nigba ti baba mi
de igbo yii, ohun gbogbo dakẹ patapata, awọn ewe
igi gbogbo dorikodo, ọkan ko si lu ekeji, bi ẹni pe ko
tilẹ si ẹfuufu rara ni; awọn ẹka igi gbogbo si duro
ṣanṣan bi igba ti jagunjagun ba duro niwaju ọga rẹ̀,
awọn itakun dabi olokunrun nibi ti wọn kajọ si,
bẹẹ ̀ni awọn ẹranko ti kọ ibẹ silẹ gẹgẹ bi ibugbe wọn ;
awọn ẹyẹ ti ba ibi gbogbo ti wọn ri lọ, awọn ohun
alaaye si dabi igba ti onigbese ba n ronu gbese rẹ̀, gbogbo
igbo dakẹ minimini bi igba ti ọfọ pataki ba ṣẹ eniyan ti
ọrẹ ati ojulumọ dakẹ minimini. Wo mi, ọrẹ mi,

OLOWO-AYE LỌ SI IGBO OLODUMARE

niwọn igba ti o si ti jẹ pe baba mi nikan ni o kù pẹlu ẹbọra kekere inu ọ̀gán si igbo buruku yii n kọ, ati kọja bàbá mi ko ni saijẹ iṣoro . Lẹyin igba ti baba mi si
ti ba irinkerindo rẹ̀ kiri fun igba diẹ ninu aginju nla
yii tan oun ati ẹbọra kekere inu ọgan fi oju ganni ara
wọn. Ọjọ nla si ni ọjọ náà , nigba ti awọn mejeeji fi oju
ganni ara wọn, ijamba pade ijangbọn, ṣigidi pade
anjọnnu, kiniun meji fi oju ri ara wọn.. Orukọ ẹbọra yii ni Esu-kekere-ode: ko wọ ẹwu bẹẹ ni ko wọ ṣokoto,
o de fila bẹẹ ni ko san ibantẹ, ewe ni alakọri fi n bo aṣiiri idi kiri; oju kan ni o ni, eleyiini si gun
rébété bi oṣupa titobi, Eṣu-kekere-ode ko ni imú rara,
nitori oju titobi rekọja ibi ti oju mọ ẹnu rẹ̀ si gbooro
bi ibu atẹlẹwọ, eyin ẹnu rẹ̀ dabi ti kiniun, bẹ́ẹ̀ ni awọn

. eyin wọnni pupa bi igba ti kiniun ba ṣẹṣẹ jẹ ẹran tutu
tan.. Irun bo iwin náà lara bi aṣọ, gbogbo ara rẹ̀ si
dabi ara aja ilu Oyinbo, bẹ́ẹ̀ ni òṣu bàràkàtà kan n bẹ
ni atari rẹ̀. Bi oun ti gbe ẹru paṣan le ejika bẹẹ náà 
ni apo nla kan n bẹ ni ọrun rẹ̀ ti o bani lẹru gidigidi.
Ẹjẹ bo apo naa bamubamu, ihuuhu ẹyẹ si lẹ mọ ẹjẹ
wọnni lara bẹẹ ni oniruuru oogun ni wọn so mọ ọn ni
ẹgbẹ; àdó ati atọ́, egungun ejo ati iko oodẹ, iyẹ agbe
ati iyẹ aluko, pẹlu ẹyọ owo aye atijọ, ati oniruuru ìwọ ẹranko , ati kekere ati titobi, ati iwo agbọnrin ti n ka
ila jẹ ninu oko, pẹlu iyẹ aparo ti n rin kiri ni inu aginju,
gbogbo awọn wọnyi pejọ bamubamu si ara apo
nla ẹbọra kekere inu ọ̀gán, orukọ ẹni ti n jẹ Eṣu-kekere-
ode. 

"Bi o ti n bọ ni ẹsẹ rẹ̀ n dun jinwinjinwin nitori
ọpọlọpọ ikaraun igbin ni wọn ge wẹlẹwẹlẹ, ti eti
ọkọọkan si ri kiribiti bi eti owo ṣile, ti wọn si fi okun
so gbogbo wọn pọ bi ilẹkẹ ti ẹbọra naa to wọnyi lati
ọrun ẹsẹ rẹ̀ titi de orunkun koko; bẹẹ ni oruka irin ti

13


OLOWO-AYE LỌ SI IGBO OLODUMARE

o dudu bi ọmọ ìkà-ọwọ iya alaro ni o to si ọwọ́ rẹ̀ gbogbo... A! "Emi ni mo wi fun ọ, iwin buburu ni
ẹbọra kekere inu ọgan, orukọ ẹni ti n jẹ Èṣù-kékeré-òde. 
" Nigba ti baba mi yọ ni iha ihin ti oun naa yọ ni iha
ọhun awọn mejeeji duro wọn n wo ara wọn: nitori
nigba ti ajanaku ba pade ajanaku dandan ni ki igi máa 
wo lu ara wọn... O n rin bọ, baba mi náà n rin lọ, igba ti
o si kù diẹ ki wọn pade, awọn mejeeji tun duro wọn
n wo ara wọn—gọngọ máa sọ. Eṣu-kekere ni o kọ
sọrọ, o la ẹnu rẹ̀ nla nì o si wi pe:
"'Ta ni ọ? Ki ni ọ? Ki l'o ja mọ? Ki l'o jẹ? Ki l'o ja si?
Ki l'o n wa? Ki l'o n fẹ? Ki lo n wò? Ki l'o n ri ?
Ki l'o n rò ?. Ki ni ṣe ọ? Nibo l'o ti n bọ ?. Nibo l'o
n re ? 'Nibo l'o n gbe ?. Nibo l'o n rin ?—Da mi lohun !
Ọmọ eniyan da mi lohun ni gbolohun kan. Dajudaju
iwọ daran lonii, iwọ gun igi kọja ewe, iwọ ja lati oke
bọ sinu kanga, iwọ jẹ majele airotẹlẹ, iwọ ri oko ti o
kun iwọ gbin ẹpa si i.
ko mọ pe kiniun ati agbọnrin ki i fi oju ri ara wọn, ati
pe ẹkun oun maluu ki i ṣe ọrẹ pọ, bẹ́ẹ̀ ni ni ọjọ ti ologbo
ba fi oju kan ekute ni aye ekute yoo pin! Iwọ ri
mi, emi ri ọ, emi n bọ, iwọ náà n bọ, iwọ ko ba ẹsẹ rẹ
sọrọ, iwọ n rin bi alaibikita niwaju mi.. Ẹru ko ba ọ
ni n dan ?. Aya ko fò ọ ni n dan ?. Iwọ ko gburoo mi ri ni n dan ?. Wọn ko royin mi fun ọ ri ni ndan ?
Agbari awọn ti o ju ọ lọ n bẹ ni iṣaasun mi, egungun
ẹyin wọn n bẹ ni kọrọ iyara, gẹngẹ aya awọn ọmọ
alaigbọran ni èmi fi n jokoo ninu ile mi.'
" Emi ni a kekere inu ọgan, orúkọ ẹni ti n jẹ 
Èṣù-kékeré-òde. Ija ni o de pẹlu emi ati" ẹnikan ni ode ọrun ni wọn wi pe mo ṣe àbòsí si Ọlọrun Ọba,
eyiini ni awọn ẹda abami wọnni ba fi pinnu wi pe afi
dandan bi mo ba kuro ni ode ọrun.Mo kuro ni ode

14

OLOWO-AYE LỌ SI IGBO OLODUMARE

ọrun mo ba isalẹ ilẹ lọ, bẹ́ẹ̀ ni mo gbe ọgọ́rùn-ún ọdun laaarin
awọn oku ti n bẹ ni isalẹ ilẹ mo si kọ oniruuru 'ọgbọn
lọdọ wọn, ati igba naa ni mo si ti mọ pe, nínú iku ti
gbogbo awọn ọmọ araye n ku, iba diẹ ni o jẹ atọrunwa
ninu wọn—awọn araye a máa fi ọwọ ara wọn ṣe ara
wọn: omugọ a máa pa ẹlomiran lairotẹlẹ, aṣeju iṣẹ a
máa pa ẹlomiran lairotẹlẹ, ọlẹ ṣiṣe a máa pa ẹlomiran
lairotẹlẹ, wọbia a máa pa ẹlomiran lairotẹlẹ, ojukokoro
a máa pa ẹlomiran lairotẹlẹ. Igba miiran alagabagebe
a máa wa ọna ati pa ẹlomiran ṣugbọn dipo onitọhun
oun pàápàá a lọ si ajule ọrun, igba miiran abinuku ọrẹ a
máa wa ọna ati pa ọrẹ rẹ̀ ṣugbọn dipo onitọhun oun
pàápàá  a lọ si ajule ọrun, igba miiran olowo a máa wa ọna
ati pa talaka ṣugbọn dipo onitọhun oun pàápàá  a lọ si
ajule ọrun; igba miiran ẹni kekere a máa wa ọna ati
pa ẹni nla ṣugbọn dipo onitọhun oun pàápàá  a lọ si ajule
ọrun. Onisọkusọ n fi iku ṣire, oninaakuna n fi iku ṣire,
onirinkurin n fi iku ṣire, onigberaga n fi iku ṣire, onirikiṣi
si n fi iku ṣire. Nitori kini n kọ́?  Ẹlẹdaa n wo ẹ̀dá pẹlu iṣẹ́ ọwọ́ ẹda ati  irinkerindo ẹda laaarin àwọn ẹ̀dá, bẹẹ ni Ẹlẹ́dàá ko ṣaifi ere iṣẹ ọwọ ẹda fun ẹda bi
o ti wù ti ayipada de to, yala ni ode aye tabi ni ode
ọrun. 
""Emi ni ẹbọra kekere inu ọgan, orukọ ẹni ti n jẹ
Eṣu-kekere ode. Igba ti mo kuro ni ibugbe awọn oku
tan ni mo wa si Aginju Idakẹrọrọ ti mo fi okiti ọgan
ṣe ile mi.. Ni aginju yii ni mo ba awọn ẹranko, ibẹ ni
mo ba awọn ẹyẹ, ibẹ ni mo si ba awọn anjọnnu ṣùgbọ́n gbogbo wọn ni mo le lọ fefe tobẹ ti n ko ri ẹnikan gbe pọ mọ ti mo wà ni emi nikan ṣoṣo ti mo n jẹ
eweko inu gbo kiri. Ṣugbọn, lonii yii, ti mo dede ri ọ
lairotẹlẹ, mo dupẹ, ori mi gbe nnkan pade mi, nitori
ọjọ pẹ diẹ ti mo ti ri ẹran eniyan jẹ mọ. Bi mo ba pa ọ tan

15


OLOWO-AYE LỌ SI IGBO OLODUMARE

n; o gbadun ẹran rẹ fun ọjọ mẹta. N o fi agbari ri
se ọbẹ ila, igba-aya rẹ yoo duro fun ọbẹ ẹfọ, bẹ́ẹ̀ ni ibadi
rẹ yoo máa ṣe ọra ṣìnkìn ninu ọbẹ ata. N o si ko eyi ti
o ba kù lara rẹ pamọ sinu ile mi, ninu okiti ọgan—A !
mo dupẹ lọwọ Olodumare loni, mo dupẹ lọwọ irunmalẹ
gbogbo lonii, mo dupẹ lọwọ awọn anjọnnu aye, mo
dupẹ lọwọ ogun àwúre inu apo mi, mo dupẹ
lọwọ iwin pataki nla nì, Alade-igbo, ẹbọra ti i ṣe alakoso
okiti ọgan, ti o jẹ ibatan mi.'

" Bayii ni iwin naa sọ si baba mi, baba mi náà si fesi
bi o ti yẹ ki alagbara fesi fun alagbara.O wo Eṣu-
kekere-ode bi igba ti jàǹdùkú obinrin ba fi oju ibajẹ
wo ọkọ rẹ̀, o wi pe: ' Ẹni ti o fi asẹ gbe ojo o tan ara
rẹ̀ jẹ; ẹni ti o duro de reluwe yoo ba ara rẹ̀ ni ọrùn alakeji; agba ti o ri ejo ti ko sa ara iku l'o n ya a;

ẹranko ti o ba n fi oju di ọdẹ ẹyin aaro ni yoo sùn, ẹni ti
o gboju le ogun fi ara rẹ̀ fun oṣi ta; ẹbọra ti o ba fi
oju di mi yoo máa ti ọrun de ọrun ni, emi ọkunrin ni
mo wi bẹẹ ̀, oni ni n o sọ fun ẹyin ẹbọra Igbo
Olodumare pe, nigba ti Ẹlẹdaa da ohun gbogbo ti n bẹ
ninu aye tan, o fi eniyan ṣe olori gbogbo wọn... Mo fẹ
ki iwọ mọ lonii pe, igberaga ni ibẹrẹ iparun, oun ni
ibẹrẹ iṣubu, o lodi si ofin eniyan , o si yatọ si ilana Ọlọrun
Ọba... Dipo ki iwọ fi emi ṣe ijẹ, emi le fi ẹran ara rẹ
fun awọn ẹranko inu igbo, ki iwọ si di ounjẹ fun awọn
ẹyẹ ti n fo lori igi.. Loootọ iwọ ti n ba eniyan pade iwọ si
n sọ wọn di ero inu iṣaasun ọbẹ, Ṣugbọn, Eṣu-kekere-
ode, ma ṣe gbagbe pe adiẹ ju adiẹ; ewurẹ ju ewurẹ ;
aguntan ju aguntan; ẹyẹ ju ẹyẹ; eniyan ju eniyan ;
ọdẹ ju ọdẹ—emi ni mo wi fun ọ, emi ju wọn lọ, emi ki
i ṣe ẹgbẹ wọn, ẹgbẹ baba wọn ni emi n ṣe, onigberaga
ni ọ, iwọ ẹbọra kekere inu ọgan, iwọ Eṣu-kekere-ode,

OLOWO-AYE LỌ SI IGBO OLODUMARE

n ki i ṣe ẹgbẹ iya nla iya rẹ, ṣiọ rẹ, ki lo ja mọ, ṣiọ rẹ lẹẹmeje, nnkan de loni, mura, jẹ ki a kọlu ara wa. ", '

Iwọ ọrẹ mi, baba mi fẹrẹ má i ti ipari ọrọ yii tan
nigba ti awọn mejeeji ti kọlu ara wọn, ija náà si pọ gidigidi, eniyan pade anjọnnu, gbogbo igbo n pariwo, bi

Eṣu-kekere-ti le bẹẹ náà ni Olowo-aye le, baba mi,
ọkunrin náà , ẹni ti n bẹ ni inu aye ti n ja ijakadi pẹlu
ero ọrun alakeji. Nigba ti ija yii kọ bẹrẹ, Eṣu-kekere
n gbiyanju lati ri aaye so mọ baba mi ni ibadi ki o fi ẹyin rẹ̀ ti igi ẹlẹgun, ki o gbe ẹsẹ onitọhun de èjìká, ki o rún baba mi mọ inu ipanti, ki o bẹrẹ si i fi iya jẹ.
ẹni-ẹlẹni, ṣugbọn eleyiini ṣoro gidigidi: nitori bi o ti
n pa ero wọnnyi, bẹ́ẹ̀ náà ni baba mi tun n ronu ero tọhun,
ti o n wa ọna ati mu Eṣu-kekere ni ibi ejika, ki o gbe
ẹbọra kukuru kuro ni ilẹ tan, ki o gbe oloriburuku
rekọja atari, ki o sọ alakọri si ọna jinjin rere, ki Eṣu-
kekere ti ọrun de ọrun... Ṣugbọn nnkan wọnyi ko ṣee
ṣe, nitori bi o ti n mura bi kiniun bẹẹ náà ni Eṣu-kekere
n mura bi ajanaku ti eruku nla n sọ loju ọrun. Ilẹ si
bẹrẹ si i mì tìtì, gìrìgìrì ẹsẹ awọn mejeeji ju ti eniyan mẹwaa
lọ: wọn fẹ oju toto, wọn di mọ ara wọn bi igba ti
itakun ba di mọ igi oko, awọn mejeeji si n mi hẹlẹhẹlẹ
bi aja ọdẹ... Ọjọ nla ni ọjọ naa , fun ẹbọra kekere inu
ọgan, orukọ ẹni ti n jẹ Eṣu-kekere-ode.

" Nigba ti o ṣe, iwin buruku yii fo mọ baba mi lagbe-
demeji, ibi ti baba mi si ti n gbiyanju ati di i ni ẹsẹ mu
o tun fò si i ni ejika, nigba ti o si di baba mi ni ọrun
mu o gba a leti tagbaratagbara.. Inu bi baba imi
nitori ọran yii o si bẹ̀rẹ̀ si ti ẹbọra náà lọ títí o fi de idi
igi ẹlẹgun ti o fi agbara ti Eṣu-kekere mọ igi ẹlẹgun
eyi ti o mu ki ẹbọra buruku yii kigbe nla ti o si mu ki
o bẹ silẹ lati ejika baba mi. Lẹyin eleyiini ni ọwọ
baba mi ba a ni ọrun ẹsẹ mejeeji tobẹ ti o fi gbe Eṣu-

17


OLOWO-AYE LỌ SI IGBO OLODUMARE

kekere kọja atari, nigba ti o si ju u siwaju pẹlu ibinu,
nireti ati fọ oloriburuku yii ni agbari, ọrọ naa ko bọ
si i.. Bi baba mi tun ti wo iwaju bayii, ṣanṣan ni ẹda
yìí duro ti O n rẹrin ti o si n wo baba mi bi ẹni pe ìjà ṣẹ̀ṣẹ̀ bẹ̀rẹ̀ni.
" Lẹyin eleyii ọran naa sú baba mi o si ki ọwọ bọ apo ,
rẹ̀ o n wa oogun kiri, ṣugbọn ibi ti o ti n ṣe eleyii ni o ti .
ri fere atirandiran ti n bẹ ni ile wa, bẹ́ẹ̀ ni o mu fere yii
ti o bẹrẹ si i fọn ọn ti ohùn fere naa si gba gbogbo agbegbe
kankan. O wi bi o ti jẹ pe Olodumare ni n ṣe alakoso
iṣẹgun, ti o si jẹ pe Oun ni O ni ohun gbogbo ti n bẹ
ni inu aye ati eyi ti n bẹ ni ode ọrun; dúkìá awọn
ọmọ eniyan ati ohun àlùmọ́̀nì isalẹ ilẹ, eyi ti o n bẹ ni
oju omi ati eyi ti o n bẹ ni ofurufu, O si tun wi pẹlu
bi o ti jẹ pe ko si idiwọ fun Ọlọrun Ọba: ohunkohun 
ti Ẹlẹdaa ba fẹ ni n ṣe ati wi pe ẹnikẹni ko le di Ọlọrun '
Ọba lọwọ ati gbe ẹnikẹni ga; bẹẹ ni eleke ko le di i
lọrun Ọba lọwọ ati gbe eniyan ga.. Baba mi wi pẹlu fere rẹ̀ pe eleke dide ni owurọ o dudu bi ọgẹdẹ eti
odo, nigba ti o di ọsan eleke gbẹ bi igi, nigba ti o si di
aṣalẹ o ti jona patapata... Onirikiṣi wi fun awọn ọrẹ 
rẹ̀ wi pe oun da aṣọ bora, ṣugbọn nigba ti olootọ de o
tọka si ọkunrin náà wi pe ihooho ni o wà gidigbi.. Bẹ́ẹ̀ ni
awọn orin náà lọ ti baba mi n kọ taanutaanu ni ọjọ ti oun
ati ẹbọra kekere inu ọgan fi oju ri ara wọn.
" Gbohungbohun gba orin náà ninu igbo kankan,
: bẹẹ ni fere náà dun ju fere ọba lọ, niwọn igba ti orin náà si  ti jẹ orin arò n kọ, ko le ṣai ké wọ ẹbọra náà ni ibi kọlọfin
agbari lọ: Olootọ tẹ ori alabosi ba, Ẹṣu-kekere dorikodo
bi ewe ọgẹdẹ, ẹbọra inu ọgan n wo ilẹ tironutironu, ẹda kekere la ẹnu rẹ̀ o si wi pe: 
"' Awọn ọmọ eniyan ti yipada, ọlọgbọn bẹrẹ si de inu
wọn; ọjọ pẹ ti mo ti fi iyin ṣe ibugbe, ẹnikan ko gbiyanju

19


OLOWO-AYE LỌ SI IGBO OLODUMARE

ati yi mi lọkan pada ri, ṣugbọn mo ti kiyesi i lati ọjọ
ti Olorun ti ṣe ẹda mi pe, onisuuru ko le kabamọ lai,
afi ẹni ti o fi omugọ ba suuru jẹ: lati oni lọ, n ko ni
huwa ibajẹ si ọmọ araye mọ, n ko ni kanra si awọn
ọmọ eniyan , n ko ni fajuro si awọn ẹranko, n ko si ni
huwa ibajẹ si awọn eweko inu igbo, nitori ọrọ
rẹ ti yi mi lọkan pada, n ko ni huwa ara oko mọ.
Ṣugbọn ma ṣe ni ero lai pe, iwa ọlẹ ni o mu mi sọ iru
ọrọ wọnyi, nitori bi iwọ ba ni ero wọnni, a jẹ pe ede
mi ni ko ye ọ: iwọ a si dabi ẹni ti o pe aguntan ni
maluu, ti o pe mọto ni kẹkẹ, ti o pe aye ni mi ọrun
alakeji... Onisuuru ri ija o ta kete omugọ ṣebi ọlẹ ni,
ṣugbọn nigba ti onisuuru bẹrẹ ija, gbogbo awọn omugọ
n wo lulẹ bi igi. Mo dupẹ lọwọ rẹ fun orin arò ti o kọ,
orin ọlọgbọn ti o ran mi leti ẹni ti o da mi, bi ko ba si
orin ti iwọ kọ yii n kọ, emi iba ja fun odidi ọjọ mẹta—
nitori mo ti ja ija bẹẹ ri, mo ja ìjà oṣù mẹfa., mo ja ija
oṣu mẹta, mo si ja ija ọdun kan gbako—emi náà , ẹbọra
kekere inu ọgan, orukọ ẹni ti n jẹ Eṣu-kekere-ode,

" Bayii ni ẹbọra naa sọ baba mi ko si binu mọ oun ati
Eṣu-kekere ki ara wọn, wọn bọ ara wọn lọwọ,
olukuluku si kọju si ibi ti o n lọ, ṣugbọn gẹgẹ bi Ìṣẹ̀dálẹ̀ ̀
wa, ija ki i lọ lasan ki onija má ni ifarapa yala onija
jẹbi tabi onija jare.. Baba mi fi ara gun igi, o fa apo
ọdẹ rẹ̀ ya, o sọ oogun kan pataki nu, ikoko-taba rẹ̀ si
dá. Bẹ́ẹ̀ naa ni Eṣu-kekere fi ara pa, ti eyin rẹ̀ meji ka,
ti oruka rẹ̀ kan sọnu, ti o si fi ẹsẹ da, ti o n rin bi
onisobiya kiri.. Idi rẹ̀ si ni iwọnyi, ti awọn ọlọgbọn fi

sọ ija di majele ti wọn n sa fun un lojoojumọ, nitori

ija ki i mọ eniyan , o dabi egungun ẹja pẹlu ọna ọdún. Ṣùgbọ́n awọn a maa wa ija kaakiri òde. 

 Olowo-aye kọju si ọna rẹ̀, o n lọ, oun ati Ọlọrun

OLOWO-AYE LỌ SI IGBO OLODUMARE

Ọba, nigba ti o si kù diẹ ki o la Aginju Idakẹrọrọ ja o de ibi odo kekere kan ti o n ṣan, ti o n dan,ti o si
tutu nini, ibẹ ni baba mi si duro o bu omi si ara,
lẹyin eyiini o jẹ ọgẹdẹ pupa, o mu obi ninu apo o da
a si ẹnu, ọkan rẹ̀ si balẹ bi ọkan ẹni ti o jẹ pọnun meji
ni gbese, ti Olodumare bo ni aṣiri, ti anfaani pọnun
mẹwaa wọle wa ba a.

Ko ju iṣẹju mẹ́wàá ti baba mi kuro ni ibi odo naa nigba ti o fi Aginju Idakẹrọrọ silẹ ti o ja si ibi kan ti o tobi ti o si tẹju pẹre. Eweko ibẹ tutu yọ̀yọ̀, o dara bi iwaju ile oyinbo, igi kekere si pọ ju igi nla lọ bẹẹ ni àwọn igi kọọkan ti n bẹ laaarin àwọn ayika naa lẹwa gidigidi. Ìwọ ọ̀rẹ́ mi, iku ti o n pa ojugba ẹni n powe, nígbà ti Olowo-aye ri iwọnyi oun naa mo pe Igbo Olodumare sunmọ etile, baba mi mura o tun ṣokoto ṣe. 
Ọlọgbọn ati omugọ dabi ọkan naa lákòókò igbadun ṣùgbọ́n Ọlọgbọn yọ gedegbe lakooko ìyọnu. Baba mi huwa Ọlọgbọn ni akoko yii, o rọra ko awọn nnkan ọwọ rẹ̀ silẹ o lọ si abẹ ọkan ninu awọn igi wọnni o dọbalẹ gbalaja niwaju Ọlọ́run o si wi pe :, ìwọ Ọlọ́run Ọba to o da mi, Iwọ Olodumare ti
o da Igbo Olodumare, Iwọ Ẹni Iyanu ti o da nnkan
iyanu gbogbo, Iwọ Ẹlẹdaa ti o da gbogbo awọn ọdẹ tí n bẹ ninu aye, akoko náà de wayii ti mo n fẹ ki O ṣe
alatilẹyin mi. Awọn ẹlomiran wa si inu aye ṣugbọn

21


OLOWO-AYE LỌ SI IGBO OLODUMARE

nigba ti wọn fi a
ye silẹ orukọ wọn lọ pẹlu wọn, awọn
wọnni rin kọja ninu aye bi igba ti ejo kọja ni ori
apata a ko si ri ẹsẹ wọn mọ, ṣugbọn awọn ẹlomiran
wa si inu aye nigba ti wọn fi aye silẹ orukọ buburu
wọn duro lẹyin wọn, awọn wọnni dabi igba ti abawọn
dudu ba bọ si ara aṣọ funfun ti alagbafọ fọ aṣọ titi
ti aṣọ fẹrẹ faya ti abawọn tubọ n han kedere... jọwọ
Ẹlẹdaa mi, ma ṣe ṣe mi bi gbogbo awọn wọnyi... Mo
n tọrọ pẹlu irẹlẹ lonii, pe ki o ṣe didun inu Rẹ,
ki emi le dabi awọn wọnni ti wọn wa si inu aye ti
wọn si dabi oṣupa ti n ṣoore fun atọmọdọmọ... Orukọ
wọn duro lẹyin wọn, awọn ero ẹyin si n sare ije nitori
wọn pe ki awọn ki o le dabi wọn.. Bi mo ti n lọ lonii,
jọwọ jẹ ki n pada gẹgẹ bi ọkunrin, tobẹ ti, bi ọjọ mi ba
tilẹ pe ti mo ku, awọn eniyan ko ni le bi ara wọn leere
lẹyin mi pe " Tabi a bi ọkunrin naa ri n dan ? "'

" Olowo-aye ko wi ju bayii lọ, Olodumare si gbọ lati
ọrun alakeji, nitori ko si eniyan kan ti o dabi maleeka,
bẹẹ ̀ni ko si alafẹyinti ti o dabi Ọlọrun Ọba.

" Baba mi mura, o n lọ, o n kọrin, o n sufee, o si n rin
bi jagunjagun.

Ko pẹ pupọ lẹyin eleyi ti o wo iwaju ti o si ri
awọn obinrin meji ti wọn n ba oju ọna bọ ti wọn
si n sọrọ ti wọn n rẹrin-in ti wọn n pa atẹ popo gẹgẹ bi
aṣa ogunlọgọ obinrin. Awọn obinrin meji yii da bi
ẹni pe wọn tilẹ fi ibẹ ṣe ile ni ti wọn n gbadun ninu
igbo ti wọn si nyṣe faari bi ẹni pe wọn wà ni aarin ilu.
Ọkan ninu wọn pupa, o tobi, o singbọnlẹ, o si dabi
ẹni ti o ti wọ ile ọkọ, ṣugbọn eyi ekeji ko sanra pupọ
bẹẹ ̀ni ko ga, eniyan dudu ni, eyin rẹ̀ si funfun bi agbado
àṣẹ̀ṣẹ̀yọ.. Arẹwa ni awọn mejeeji... Ọrọ ẹnu wọn ba ti
gbajumọ mu, bẹ́ẹ̀ ni irin ẹsẹ wọn dabi irin ẹsẹ eniyan ti
afẹ aye ti sọ di réderẹ̀de,

22

Ọkunrin kọ ipakọ si ọna Igbo Olodumare, baba mi tọ
obinrin lọ. 

23


OLOWO-AYE LỌ SI IGBO OLODUMARE

Nigba ti wọn pade baba mi, o kí wọn awọn naa si da a lohun bi o ti yẹ ki ẹni ti a ko mọ ri dani ohun
mọ. Lẹyin eleyiini baba mi kọju si ọna tirẹ̀ awọn náà 
si kọju si ọna ti wọn. Ṣugbọn bi gbajumọ meji tẹ̀tẹ̀
ti ṣe de inu aginju yii ko le ṣaiya ẹnikẹni lẹnu. Eyi náà 
l'o si mu ki baba mi boju wo ẹyin lati wo wọn, ṣugbọn
akoko naa gani ni eyi ti o kere ju ninu awọn obinrin
náe boju wo ẹyin pẹlu, nigba ti awọn mejeeji si wo ara
wọn loju, wọn rẹrin si ara wọn, olukuluku tun kọju
si ọna rẹ̀, o n lọ. Ekeji ti baba mi si tun máa boju wo
ẹyin naa n kọ, ṣe ni oju oun ati obinrin yii tun ṣe dọgba-
dọgba—bẹẹ ni baba mi ko i ti i ni obinrin, apọn ni;
sibẹsibẹ náà , o tun rọju, o n lọ. Ṣugbọn nigba ti o di
ẹẹkẹta wayi ti baba mi tun wo ẹyin ti obinrin yii tun
wo o, ti o rẹrin ti obinrin naa rẹrin, ti eyin arẹwa yii
si funfun bi ẹgbẹ ogiri ti eniyan kùn ni ẹfun Olowo-aye yi oju pada, ọkunrin kọ ipakọ si ọna Igbo Olodumare,
baba mi tọ obinrin lọ—kì Olodumare gba awọn ọmọ
araye lọwọ obinrin ijangbọn, ti wọn n we gele wọn
si ibi iwájú gẹngẹ

Nigba ti baba n rin tọ obinrin yii lọ obinrin naa duro, ṣùgbọ́n ẹnikeji rẹ̀ rìn siwaju diẹ eleyiini duro, o takete si i, nitori nigba ti ọkunrin ati obinrin ba n fẹ́ sọ̀rọ̀ ikọkọ, ẹnikẹta ko ni saijẹ ìdíwọ́ fun wọn. Wo mi, ọrẹ mi, ṣọra ni igbesi aye rẹ, bi ìwọ ba sin ẹnikeji rẹ lọ si ile iyawo afẹsọna rẹ̀, ronu kí o to da si ọrọ ti wọn ba n sọ nitori bi ìwọ ko ba ṣe bẹẹ ìwọ yoo dabi abawọn pẹlu aṣọ funfun, bi wọn ba si n fi oju rẹrin si ọ wọn ko ni sai maa wi ni ibi kọlọfin ọkan wọn pé, 
Alakọri yii ko jẹ ki a gbadun ere wa. 
Nigba ti baba mi de ọdọ obinrin naa o ki i, alaafia kọ ni ile wà bi, ara ko le bi, ṣe kò si nnkan? Onitọhun náà si dahun daadaa. Nigbẹyin idahun rẹ̀, obinrin yii

OLOWO-AYE LỌ SI IGBO OLODUMARE

beere tẹrintẹrin o wi pe: 'O dabi ẹni pe mo mọ yin
nibi kan ri.' Baba mi naa si fesi o ni, 'O jọ bẹẹ loju emi
náà , tabi ile yin ni ile ti o wà ni ẹyinkunle wa ? ' Bẹ́ẹ̀ ni
tootọ ni ile alagbẹdẹ kan wà ni ẹyinkunle wa ọmọbinrin
ajẹ kan si ti n gbe ile náà tẹlẹ ki o to di pe Olowo-aye
bẹrẹ si máa kaakiri igbo ọdẹ o si pẹ ti baba mi ti ri
ọmọbinrin náà mọ. Asé ọmọbìnrin yii ti kuro ni ile,
oun ati ẹgbọn rẹ̀, wọn si ti fi Igbo Olodumare ṣe ibugbe
wọn, igba ti baba mi si ṣe ibeere yii ni ọran naa to ye e.
Obinrin naa dahun o si wi pe : 

". Loootọ emi ni ọmọbinrin náà ti orukọ rẹ̀ n jẹ Àjédìran,
ẹni ti n gbe ile alagbẹdẹ... Ija ni o de ni ijọsi ni awọn
ara ile wa purọ mọ wa, ti wọn wi pe awa ni a pa awọn
l'ọmọ jẹ, bẹẹ ni akoko ti mo n sọrọ rẹ̀ yii, emi ati ẹgbọn
mi ko i ti i ni ajẹ, orukọ ti ko yẹ wa ni ọmọ araye fi
fun wa, nigba ti oṣu mẹta si fi máa pe; gbogbo eniyan 
jakejado ilu wa ni wọn ti gbagbọ pe ajẹ ni emi ati
ẹgbọn mi.. Bẹẹ ni omugọ awọn ọmọ eniyan pọ to? Bi
ẹni meji tabi mẹta ba ti n sọ nnkan kan awọn iyoku ko
ni ronu ni tiwọn mọ, awọn náà a si maa sọ ohun ti oju

ko to. Bẹẹ ni awọn ọmọ eniyan fun emi ati ẹgbọn
mi ni orukọ ti ko yẹ wa... Asẹyinwa asẹyinbọ ọrọ
náà , inu bi wa, a wa ajẹ lọ a si ri i, a si fi ibinu sọ ara
wa di ajẹ lati ọjọ náà titi o fi di oni olonii. Bayii ni
awọn ẹlomiran wà ninu aye ti wọn dabi gbọngbo
oju ọna ti wọn jẹ ohun idiwọ fun awọn ọmọ Olodumare.
Ẹni ti ko huwa eke wọn a wi pe oluwarẹ' n huwa eke
titi onitọhun a fi pinnu lọkan rẹ̀ pe, niwọn igba ti ọmọ
araye ti wi pe oun ṣe nnkan ti oun ko ṣe, o yẹ ki oun kúkú ṣe bẹẹ dandan—-eleyii jẹ ọkan pataki ninu ipilẹṣẹ ìṣubú fun
awọn ọmọ ti Olodumare da si ori ilẹ aye.

". Iwọ ọkunrin alagbara, nigba ti emi ati ẹgbọn. mi di ajẹ tan a fi oju eniyan ri nnkan, nitori a pa kekere jẹ,

25


OLOWO-AYE LỌ SI IGBO OLODUMARE

a pa agbalagba jẹ, a si pa eniyan pataki ni awujọ.
Nigbẹyin, ọran yii bi Ọlọrun Ọba ninu, nitori bi o tilẹ jẹ pe
awọn
huwa ìlábùrù baba ọbọ. Nigba ti o si di owurọ ọjọ
kan bayii, ogbologbo ajẹ kan di wa mọ ile, bẹ́ẹ̀ ni eleyiini
gbona ju awa lọ, ẹda buruku náà ba wa fi ìjà pa ẹẹta,

o le wa kuro ninu ile a si sare de Igbo Olodumare .
koko... N ko jẹ gbagbe ọran yii titi ọjọ aye mi, nitori
bi ko ba si eleyi naa n kọ, emi iba ti ri ọkunrin ti o máa fẹ mi... Nitori idi eyi, mo bẹ ọ gidigidi, iwọ arẹwa
ọkunrin, ma ṣe rò mi si alabuku nipa ibeere ti n o ṣe.
Mo fẹ ki o ranti pe aṣa buruku awọn ọmọ eniyan ko
fun obinrin ni aaye ati yan ọkọ ti ọkan rẹ̀ fẹ, awọn
ọkunrin ni o ni aaye ati kọ wi fun obinrin wi pe ki o fẹ
awọn. Bi ọkunrin kan wu obinrin lati fẹ ati sọ ọ jade
lẹnu a di iṣoro fun obinrin.. Àṣà awọn ọmọ eniyan yii
n fi iya jẹ apakan ninu awọn eniyan bẹẹ ni bi ọkunrin
ri ejo bi obinrin pa ejo, bi ejo ko ba ti lọ ko lodi si
ofin.. Mo fẹ ki o ye ọ kedere pe bi ọkunrin ba wu
obinrin bi obinrin náà ba si fi ìfẹ́ yii han si ọkunrin
eleyini ko lodi si ofin. Alaimoye eniyan wi pe onifẹkufẹẹ
ni obinrin ti o tikara rẹ fẹ ọkunrin bẹẹ ni ki obinrin to
ṣe iru eyi ina ifẹ isalẹ ọkan rẹ̀ a máa lagbara ju ina
ileru... Laiṣe aniani, iwọ alagbara ọkunrin, iwọ ko si
laaarin awọn alaimoye.. O wù mi gidigidi, mo fẹ ki o
jẹ baale mi, mo fẹ ki n jẹ aya rẹ, ki a jọ máa wọle, ki a
jọ má jade.'

" Wo mi, ọrẹ mi, iyalẹnu ninu itan yii ni pe, ọrọ
didun lati ẹnu obinrin yii mu ki baba mi tọ ifẹ wo
fun igba kiini ni igbesi aye rẹ̀.. Ifẹ ru bo o loju bi
ẹmu inu akengbe, Olowo-aye ti itori ẹwà o gbagbe
ìwà, o ti itori oju didan o gbagbe ọgbọn, o ti itori
eyin funfun o sọ ara rẹ̀ di baale ajẹ ati ọjọ náà ni baba

26

————


OLOWO-AIYE LỌ SI IGBO OLODUMARE

mi si ti gbe ijangbọn lẹyin ti o n pe ijangbọn l'obinrin
.. O to oṣu mẹta lẹyin eyi ki wọn to gbe ara wọn
ni iyawo ṣugbọn nigba ti wọn ti pinnu ati fẹ ara wọn
ti baba mi si tun ti gbe apo ọdẹ rẹ̀ le ejika ti o fi ada rẹ̀
si àkọ̀ ti o kọju si ọna Igbo Olodumare ni obinrin náà ti
tẹ le e, oun ati ẹgbọn rẹ̀ ti wọn jọ n rin kiri. Ọba Igbo
Olodumare ni o wa ṣe igbeyawo fun wọn nigbẹyin.
Iwọ yoo máa gbọ itan eleyiini niwaju. Nigba ti awọn
obinrin meji yii kọ tẹ le baba mi wọn ṣebi yoo tete
pada ni, wọn ko mọ pe o n lọ ṣe ọdẹ ninu Igbo Olodu-
mare ni... Ṣugbọn nigba ti wọn rin diẹ obinrin naa 
beere o ni, Nibo ni a n lọ gan-an ?' Baba mi si dahun o
ni Igbo Olodumare ni... Obinrin náà si tun ṣe ibeere
rẹ o ni, " Kini iwọ n lọ ṣe. Baba mi naa fesi o ni, ' Mo
n lọ ṣe ọdẹ, Obinrin yii tun dahun pẹlu o ni, ' Kini
iwọ gbẹkẹle ?'. Baba mi naa dahun o wi pe, 'Mo
gbẹkẹle ibọn, mo gbẹkẹle ada, mo gbẹkẹle oogun, mo
si gbẹkẹle Ọlọrun Ọba.' Lẹyin eyi obinrin naa tun
dahun o ni, 'Iwọ de Igbo Olodumare ri ndan ? '
Baba mi náà si tun da a lohun o ni, ' N ko de Igbo Olodumare ri ṣugbọn mo gbuuro Igbo Olodumare ri
wọn sọrọ naa de mọ ni eyi ti ẹgbọn obinrin naa
dahun ti o wi pe:
... IWỌ ọmọkunrin, Igbo Olodumare lewu gidigidi,
ile ijamba ni, igbo ibanujẹ ni, bi iwọ ko ba ṣọra iwọ
yoo kabamọ lilọ rẹ, ṣugbọn bi iwọ ba gba imọran ìwọ yoo
ni orukọ rere lẹyin ọla, awọn ọmọ eniyan ki i lọ si ibẹ kí wọn pada bọ,  ṣugbọn bi Ẹlẹdaa ti mu ti ìwọ ṣe alabaapade wa 
yii nkọ, iwọ yoo pada bi iwọ ba ìgbọràn si wa lẹnu. 
Ki iwọ to wọ inu igbo náà pàápàá ẹru onibode 
n bà mi, nitori iwin buruku ni, Anjọnnu-ibẹru ni orúkọ 
rẹ̀ njẹ. A máa gbe iwe nla kan si ọwọ rẹ̀ ninu eyi ti

27


OLOWO-AYE LỌ SI IGBO OLODUMARE

orukọ ẹṣẹ ti gbogbo ọmọ araye n ṣẹ̀ wà, wọn to orukọ
wa gbo wọnni lẹsẹẹsẹ lọ ẹ̀ṣẹ̀ ipaniyan , eke, ẹ̀gàn, orukọ
bibajẹ, ainitiju, ilara, igberaga, ojukokoro ati oniruuru.
awọn ẹṣẹ nla miiran gbogbo. Lẹyin eyi, awọn ẹ̀ṣẹ̀
miiran ti o dabi ẹni pe wọn kere ni wọn tobi niwaju
Anjọnnu-ibẹru ti i ṣe onibode Igbo Olodumare... Ẹṣẹ bi,

i wi pe ki ọmọde jẹ ẹkọ mẹta nigba ti a wi fun un pé ki o jẹ meji, ki a ran ọmọde lọ si ode ki o má ṣire loju
ọna, fi ọmọde lọ si odo ki o fọ akengbe mọ'lẹ, ki
ọmọde wọ aṣọ tuntun lanaa ki aṣọ bajẹ lonii, ki a ṣe
ibeere kekere ki ọmọde purọ fun ni, ki a mu ọmọ lori
irọ kini ki ọmọ purọ keji, ki a mu ọmọ lori irọ keji ki
o purọ kẹta, ki o si wa dabi ẹni pe ọmọde n gbe apoti
irọ kiri—gbogbo nnkan wọnyi ni o wà ninu iwe Ànjọnnu-
ibẹru ti i ṣe onibde Igbo Olodumare. 

Ki ẹnikẹni to wọ inu igbo náà , iwin yii a wi pe ki
oluwarẹ ṣe ibura bi oun ba ṣẹ ẹṣẹ wọnni. ri tabi oun ko
ṣẹ̀ wọn ri, bi oluwarẹ ko ba le bura a fa kumọ rẹ̀ yọ,
a fọ ọ ni kumọ ni atari, a na an ni igi lẹyin ọrun, a da
oluwarẹ ni ibadi, onitọhun a di ẹni ti n rin yẹnkú-yẹ́úkú
kiri. Bi oluwarẹ ba si bura eke were ti oluwarẹ bá wọ yìí ni kìnnìún olojumẹrindinlogun ti n bẹ ninu Igbo Olodumare yoo pa oluwarẹ jẹ. 
"' Nitori naa, iwọ Olowo-aye, mura ki o fun ṣokoto
le. Bi obinrin náà ti dakẹ ọrọ yii ti baba mi si n fẹ
fun un ni esi ni iyawo rẹ̀ afẹsọna tuntun dahun, o rẹrin
musẹ, o wo ẹgbọn rẹ̀ loju o si wi pe: ' Iwọ ẹgbọn mi ọwọn, ẹni ti o ti n tọju mi lati igba ewe mi wa, ma ṣe fi mi silẹ ni emi nìkan, nitori alaafia ẹgbọn, ti aburo ni, ìbànújẹ́ ẹgbọn, ti aburo ni; bi iyekan si n dide
si iyekan ti ibatan n fi igi gun ara wọn loju, sibẹsibẹ
ara ile ẹni ko ni saiṣe ara ile ẹni. Ran olufẹ mi lọwọ
nipa ọran yii nitori apa rẹ̀ nikan ko ka a; apa temi

OLOWO-AYE LỌ SI IGBO OLODUMARE

pàápàá ko le ka a: ọgbọn ọmọde ko le duro lara ọgbọn
agbalagba.. Bi a ti ń lọ si Igbo Olodumare yii ẹru ko
le ba mi ju bẹẹ lọ, bi iwọ ba ṣe ojuṣe rẹ gẹgẹ bi ẹgbọn
ti inu Ẹlẹdaa ba si dun si ọkọ mi afẹsọna, oun ko ni ṣai
pada de ile dandan.'

" Bayii ni Ajẹdiran sọ ti o gbe ẹgbọn rẹ̀ le ibi giga.
Gẹgẹ bi ọrọ awọn agba ti o wi pe ' ẹni ti o ba mọ ọwọ
wẹ̀ a ba agbalagba jẹun,' inu ẹgbọn rẹ̀ dun o si wi pe :
" Mo dupẹ pupọ pe iya mi bi ọ pẹlu mi.. Awọn ẹlomiran
ri ile ọkọ wọn gbagbe idile wọn, awọn wọnyi ni afomọ
ti ko ni gbongbo, ti ko le da duro laijẹ pe o fi ẹyin ti
igi, bẹẹ ni ọjọ ti igi ba wo ni aye afomọ pin, ọjọ ti awọn
wọnni ba ri idiwọ ni ile ọkọ ati sọrọ fun awọn ara ile
yoo di nnkan: lẹyin eyi wọn a poṣe, wọn a bẹrẹ si
sọkun, omi omugọ a máa jade lati oju wọn, amodi
gọngọṣu a máa daamu iho imu wọn, ati jẹun a di iṣoro.
Irira ni loju Olodumare, wi pe ki igi nla gbagbe gbongbo,
ki ọmọbinrin rì ile ọkọ ki o gbagbe ibẹrẹ oun.

" Ṣugbọn, iwọ Ajẹdiran, o ko si ni ipo awọn alaigbọn,
ẹgbọn rẹ jẹ pataki fun ọ, bẹ́ẹ̀ ni aburo ti o ba gbe ẹgbọn
ga lonii ko ni ṣairi igbega ẹyin ọla, nitori oju awọn
ọmọ ẹyin ko fọ, o là silẹ kedere.. Oniruuru eniyan ni n bẹ
ni inu aye, onigberaga kun inu aye, ẹni ti ko ni owo
ile ilẹ ti o bẹrẹ ile pẹtẹsi ti de fila aimọkan si atari.
Ajẹdiran, ṣe akiyesi iwa ti Olodumare fi jinki rẹ.. Iwa
rẹ̀ yoo gbe ọ ga, mo dupẹ lọwọ rẹ o.. Emi náà ko ni
huwa iwọsi, ki n dabi ẹgbọn ti o n hu iwa aburo, ti o
sọ ipo ara rẹ̀ nu ti o n ba rikiṣi kiri —N o sa ipa mi fun
ọ, n o sa ipa mi fun ọkọ rẹ, n o si mura gidigidi, o
ya, ; jẹ ki a maa lọ.'

" Igba ti obinrin yii dakẹ ọrọ i sọ o ki ọwọ bọ apo
yẹri  rẹ̀ o si mu eso igi didan kan jade, lẹyin igba ti o
yẹ ẹ wo diẹ o sọ ọ si ẹnu. Eleyii ni baba mi ri mọ—ko si


OLOWO-AYE LỌ SI IGBO OLODUMARE

ri obinrin náà mọ.. Ṣugbọn nigba ti o ṣe diẹ ti eṣinṣin
kan ba le oju egbo baba mi kekere kan, oju ẹsẹ ti o fi ya
igi ni igba ija oun Eṣu-kekere-ode, ti baba mi si le
eṣinṣin naa kuro ṣe ni eṣinṣin yipada ti o di ejo ti o
bẹrẹ si i lọ mọ ọn ni ẹsẹ ti baba mi si ni lati máa sare
kiri. Igba ti ejo si tun yipada o di ekute, ekute tun
yipada o di okete, okete yipada o di igbin, igbin
yipada o di ijapa, ijapa yipada o di ojola, ojola yipada
o di kiniun, kiniun yipada o di ajanaku, nigba ti ajanaku
si yipada o di obinrin ti i ṣẹ ẹgbọn iyawo baba mi.

'O kọju si baba mi o fi eso igi ti n bẹ lọwọ rẹ̀ fun
u o si wi pe: ' Gba eleyi, mo ti dan an wo loju rẹ o si
ti jẹ, igbakigba ti ijamba ba de, sọ ọ si ẹnu, dárúkọ nnkan ti iwọ ba fẹ lati dà iwọ yoo si yipada si nnkan naa
Werewere.'

" Olowo-aye dupẹ lọwọ obinrin yii, Ajẹdiran si dupẹ
nitori olufẹ rẹ̀ tuntun yii, lẹyin náà gbogbo wọn mura
wọn n ko rẹirẹi lọ.

" Laipẹ wọn yọ si Igbo Olodumare ṣugbọn ilẹ n ṣu
lọ bẹẹ ̀ni ẹnikẹni ko le wọ igbo buruku náà ni oru afi
ẹni ti gọngọ ba máa sọ mọ lara.. Nitori oniruuru awọn
ẹda abami gbogbo ni wọn maa n ṣire kiri ni oru, ati
eyi ti o kere ati eyi ti o tobi, ati eyi ti o ni oju ati eyi ti
ko ni, olori meji ati olori mẹta, eyi ti o wà ni ihoho
ati eyi ti o fi ewé bora, eyi ti o dabi ijimere ati eyi ti o
ni iwo lori bi ẹranko : oniruuru awọn nnkan bawọnyi
kun igbo naa de ẹnu, nigba ti o ba si di oru gbogbo
wọn a máa ṣire wọn a maa sare kiri.Nitori idi eyi,
inu okuta kan bayii ni baba mi ati awọn obinrin wọnni
sun mọju Ọjọ náà .

"Ṣugbọn ki wọn to sun ni alẹ, Ajẹdiran wi fun
baba mi pe oun ranti oogun kan bayii ti o wà ni apo
tòbí oun, ororo kan bayii ni, o si mu ororo naa o fi pa ọkọ

30

OLOWO-AYE LỌ SI IGBO OLODUMARE

rẹ̀ tuntun yii lara o wi fun un pe nigba ti ilẹ ba fi máa mọ
yoo tubọ lagbara si i.

" Ootọ náà nigba ti ilẹ ọjọ keji mọ egungun baba
mi le ju ti inaki lọ oju rẹ̀ si ti yipada, baba mi di oloju
pupa, lilu ti o si lu iyawo tuntun yii nibi ti o ti n ba
onitọhun ṣe àwàdà fẹrẹ ṣe e ni ẹ̀ṣe.. Nigba ti o to akoko
ati maa jẹun okele baba mi tobi ju orombo lọ o si n jẹun
bi igba ti maluu ba n jẹ koriko.. Bi ounjẹ ti pari ni o dide
ti o gbe apo ọdẹ rẹ̀ kọ apa o si gbe àkọ̀ ada kọ ejika
pẹlu ibọn ti o dudu ti o si kun fun ẹjẹ gbogbo.. Olowo-
aye fi ori le ọna Igbo Olodumare oju rẹ̀ si le koko bi
oju ẹni ebi n pa.

"" Nigba ti wọn yọ si Igbo Olodumare ti wọn n wo
onibode lọkan-an-kan awọn obinrin meji wọnni yi ara pada
wọn di ẹyẹ nitori eyiini ko ṣoro fun wọn : ajẹ ni wọn.
Eyi ẹgbọn fo o bà le ori igi ràbàtà kan ti n bẹ ni ẹnu
ibode, eyi aburo ti o si jẹ iyawo n fo le ori awọn igi
kekere ẹba ọna lọ o n tẹle baba mi bi onitọhun ti
n ba oju ọna lọ. 

" Bayii ni o ku baba mi silẹ gẹgẹ bi eniyan ti awọn
alabaṣire rẹ̀ n lọ gẹgẹ bi ẹyẹ. Sibẹsibẹ baba mi ko kọ
iku, ko kọ arun, ko bẹru ibanujẹ airotẹlẹ, ko bẹru
wahala inu igbo ti o dudu mirinmirin.. Olowo-aye
n lọ, oun ati Ọlọrun Ọba. 

"Iwọ ọrẹ mi, ọrọ pọ, ko yẹ ki n tilẹ máa sọ iyoku
Ipọnju wọnni fun ọ nisisiyi.. Mo ro pe o yẹ ki n fi
iyoku di ọla.. Ko yẹ ki eniyan ṣe ju ibi ti Ọlọrun fun un
ni ipa mọ.. Iṣẹ ti oni to, máa reti mi ni kutu hai owurọ
ọla.. O digba o, ki iyawo rẹ fun mi."

31


IIl
IJA IBODE IGBO OLODUMARE
Bayii ni ọkùnrin naa sọ ti o lọ ni ọjọ naa, bi ilẹ si ti n mọ ni òwúrọ̀ ọjọ keji ni mo tun ri i. A ko tete bẹrẹ iṣẹ ni ọjọ keji yii nitori awọn aburo mi ọkùnrin, ibatan mi ni idi iya mi mu ọ̀rọ̀ kekere kan bayii wa si ọdọ mi mo tọrọ aaye lọ́wọ́ ọrẹ mi naa ki o jẹ ki n da wọn lohun tán. Lẹyin eyi emi ati ọrẹ mi lọ si ibi tabili a si jẹun. Igba ti a sinmi díẹ̀ lẹyin oúnjẹ, a bẹ̀rẹ̀ iṣẹ wa. O n ba itan naa lọ o si wi pe :
Ìwọ ọ̀rẹ́ mi, o ranti lanaa pe ibi ti a ba ọrọ yii de ni ibi ti bàbá mi ti kọ oju si Igbo Olodumare ti o n lọ, oun ati iyawo rẹ afẹsọna ti wọn ba ara wọn pade ninu igbo ti wọn si n lo aaye kekere ti wọn rí ti wọn n gbadun igbesi aye wọn laaarin igi ati ọpẹ. Mo si tun sọ pẹlu pe àna bàbá mi obinrin ti o jẹ ẹ̀gbọ́n iya mi naa wà pẹ̀lú wọn. 
Nigba ti bàbá mi yọ si Anjọnnu-ibẹru ti i ṣe onibode Igbo Olodumare oun naa mọ pe oun de ọdọ ẹbọra pataki kan. Iwin yii wọ ẹwu penpe ti o dabi ẹwu Ọdẹ pẹlu ṣòkòtò kekere kan ti ko ju orunkun lọ gbogbo iwọnyi kun fun ẹjẹ o pọn kankan. Okùn igi nla kan ni ó fi ṣe ìgbànú ti o san mọ ara rẹ̀ ni ẹgbẹ Bẹ́ẹ̀ ni irun ori rẹ̀ kun ti o dabi irun ori aṣiwere ti oríṣìíríṣìí ipanti si kun ibẹ kitikiti. Laaarin ori rẹ ni iho kekere kan n bẹ eefin kan si n rú lati aarin ibẹ jade. Ẹfun ati osùn ni o fi ṣe ọṣọ alarabara si gbogbo ara, ati oju ati imu ẹbọra naa si dabi ẹgbẹ ògiri ile òrìṣà, o bani lẹru gidigidi. 

Kùmọ̀ ati ọ̀gọ, ẹru paṣan ati ogunlọgọ okuta, egungun
eniyan ati agbari ẹranko, àgógó ẹnu ẹyẹ ati ọkẹ aimoye

32

IJA IBODE IGBO OLODUMARE
ikarahun igbin ni o yi Anjọnnu-ibẹru ká, ẹni ti i ṣe onibode Igbo Olodumare, iwin buruku ni. 
" Nigba ti baba mi yọ ni isalẹ, iwin naa gbe iwe rẹ̀
nì lọwọ, o n kà á, nigba ti o si ri baba mi, o gbe iwe
náà silẹ ni apa kan, o yẹ kumọ rẹ̀ wo, o fi ọwọ ba awọn
ẹru paṣan, nigba ti o si wo awọn ohun ija wọnni tan,
o bu si ẹrin, o fi ọwọ tẹ ibadi, o rin diẹ siwaju, o n wo
Olowo-aye bi o ti n bọ bi alaibikita eniyan , ti o n rin bi
jagunjagun. ' '

" Bi o ti kù diẹ ki baba mi de ọdọ rẹ̀, baba mi ke
tagbaratagbara o si wi fun iwin náà pe: 'Njẹ iwọ ni
Anjọnnu-ibẹru ti i ṣe onibode Igbo Olodumare bẹẹ? '
Oun naa si dahun o ni, ' Emi ni, emi naa ni, emi ọkunrin
naa ni.' Lẹyin eyi baba mi wi pe, ' Njẹ bi o ba ṣe iwọ
ni onibode, ṣi'lẹkun fun mi, mo fẹ lọ ṣe ọdẹ, ṣe were,
oju nnkan mi.'

" Ṣugbọn Anjọnnu-ibẹru bu si ẹrin o si wi pe: " Iwọ
ko mọ nnkan ti n bẹ, wiwọle tabi kini ?—Ẹnikẹni ko
le wọle laijẹ pe oluwarẹ ba bura ninu iwe mi, emi ni
Anjọnnu-ibẹru ti i ṣe onibode Igbo Olodumare, emi ki
i ṣe ẹbọra ọjọ oni, ọjọ pẹ ti mo ti de ihin, ọdun mi fi
diẹ din ni ẹgbẹwa ni. Bọ si iha ihin, wa bura fun mi.
Bi iwọ ba bura eke, kiniun a pa ọ jẹ; bi iwọ ko ba
si bura, iya a jẹ ọ gidigidi: ọgọ lẹyin aṣiwere, igba ti
mo ba si nà ọ ni igi lẹyin ọrun, iwọ a mọ nnkan ti n bẹ.'

"Inu bi baba mi, Olowo-aye fọn bi erin, o ni, ' Bi
iya nla ba gbe ni ṣanlẹ, kekeke a gun ori ẹni; bi ko
ba si ìyà igbo ọdẹ, iwọ a máa yaju si mi! Iwọ ẹbọra
oloju funfun! —Gbe iwe rẹ wa, bi o ba wù mi emi a
bura, bi ko si wu mi emi ko ni bura. Bi iwọ ba na
mi ni paṣan, emi naa a na ọ ni paṣan; bi iwọ ba gba
mi loju, emi naa a gba ọ leti ; bi iwọ ba sọ mi ni okuta,

33


IJA IBODE IGBO OLODUMARE

emi naa a sọ ọ ni ìdàrọ́, emi Olowo-aye, eniyan ti o ju
eniyan , ọdẹ ti o jẹ olori ọdẹ.'

" Onibode yii ko tilẹ bikita fun baba mi. Dipo ti
iba fi fun baba mi l'esi ki wọn jọ máa sọrọ si ara wọn,
o rọra gbe iwe, o ṣi ibikan bayii, o gbe e si iwaju baba
mi, bẹ́ẹ̀ ̀ni oniruuru ẹṣẹ ọmọ araye ni wọn tò si ibẹ, ati
ẹṣẹ kekere ati ẹṣẹ titobi, o wi fun baba mi pe ki o bura
bi ko ba ṣẹ ẹṣẹ kan ri ninu wọn.

"- Wo mi, ọrẹ mi, gbe oju soke, oju ni ọrọ wà, Ọlọrun
tobi l'Ọba, máa ṣọra, máa ṣọra, máa ṣọra ki o to máa
ṣaata ọmọnikeji rẹ, nitori baba mi ni o máa n kede fun
gbogbo araye wi pe ki wọn ki o ma ṣe da ẹṣẹ mọ,
iyalẹnu l'o si jẹ lọjọ náà , nigba ti oun pàápàá ri i wi pe iwa
ti oun wi pe ki awọn eniyan ma ṣe hù wọnnì ni oun náà pàápàá 
n hu, ẹṣẹ ti oun wi pe ki awọn ọmọ araye ma ṣe da ni
oun náà pàápàá n da, irin ti oun wi pe ki eniyan ma ṣe rin ni
oun pàápàá n rin, ọrọ ti oun wi pe ki awọn ọmọ araye ma ṣe
sọ ni oun pàápàá  n sọ, itiju pade itiju, ni ọjọ ti baba mi
ri ẹṣẹ wọnni ninu iwe onibode, nibi ti onitọhun tò wọn
si gàdàgbà gadagba.

" Alakọri kun inu aye de ẹnu, ẹru awọn
ẹlomiran n ba mi, wọn a maa kigbe ọmọ-ọlọmọ kaakiri,
wọn a kigbe ni ile, wọn a kigbe ni oko, wọn a kigbe ni kọrọ, wọn a kigbe ni gbangba, wọn a kigbe
ni ọọdẹ̀, wọn a kigbe ni yara, wọn dabi ọkunrin
arẹwa ti o dara loju ṣugbọn ti inu rẹ̀ kun fun jẹdijẹdi
ati aran, eeri ẹdọ ati eeri ifun. Awọn wọnyi ko ni
gbongbo rara bẹẹ ni wọn n kigbe kiri pe gbongbo
ẹlomiran ko tobi, àfòmọ́ n pẹgan iroko, itakun lasan
n pẹgan awusa, iyẹ n wi pe okuta ko wuwo—bẹẹ ni ìyẹn n bẹ loju omi, okuta n bẹ ni isalẹ odo... Ọmọ araye
n wo ipakọ ẹlomiran, wọn ko jẹ wo ipakọ ara wọn.
Ọrẹ mi, kiyesara, ma ṣe ba awọn eleke pejọ ninu awujọ

34

—

IJA IBODE IGBO OLODUMARE

wọn, nitori aṣiwere ni wọn, ẹnu wọn mu bi ida
olojumeji, o lagbara bi aake ti baba mi fi n bẹ igi oko,
wọn a fi ẹnu pa eniyan , wọn a fi ẹnu ba iṣẹ eniyan jẹ,
wọn a fi ẹnu ti ọmọnikeji wọn si inu iboji: nitori
kini n kọ ?—Nitori o, ti gbe aga ijangbọn, o jokoo
pẹlu ayọ, o fi ẹyin ti ni inu wọn, igba ti ibẹ si rọ eṣu
lọrun, o tun gbe ibusun wa, o sun, o n' hanrun.. Igbẹyin
ni ki iwọ máa wo, nitori Olodumare n bọ wa bẹ wọn
wo, akoko wọn ni kò i ti i to, oju gbogbo wa ni yoo ṣe.
Igbẹyin onirikiṣi ki i dara, iṣubu rẹ̀ a si dabi igba ti ile pẹtẹsi mejila ba wo lulẹ lẹẹkan ṣoṣo, nitori o dabi
Ikuuku ti o funfun bi fadaka niwaju, ṣugbọn ti a de
ibẹ ti o di ofo.

"' Iwọ ọrẹ mi, nigba ti Olowo-aye wo inu iwe onibode,
ati bura di iṣoro. Ọrọ náà ko kuro lẹnu baba mi titi,
o sọ ọ titi o fi bi wa, lati ọjọ naa wa ni o si ti pa a laṣẹ
pe, ki ẹnikẹni ma ṣe bu ẹnikeji rẹ̀ lẹyin mọ, nitori ninu
gbogbo ọmọ eniyan ti n bẹ lori ilẹ aye, ko si ọkan ṣoṣo ti
o pe ninu wọn.

''Ṣugbọn baba mi ko jẹwọ niwaju onibode, nitori ọmọ
eniyan ki i jẹwọ ootọ niwaju ọta, igba ti ọmọ araye ba ti
gbe ẹwu ibajẹ wọ tan, wọn a fi igboju bo ara wọn ni
aṣiri itiju, ọrọ pẹlẹ a sa lọ kuro lọdọ eniyan , ohun gbogbo
a di jàgídíjàgan. Baba mi gbe iwe silẹ o pa òṣé o wi
fun Anjọnnu-ibẹru wi pe oun ki i bura fun ẹnikẹni—
gọngọ sọ, ọgọ lẹyin aṣiwere anjọnnu ati eniyan bẹrẹ ija,
iṣẹlẹ sẹ̀ ni Igbo Olodumare, eruku sọ lau loju ọrun,
baba mi ati ẹbọra onibode bẹrẹ ijakadi, iwọ ọrẹ mi,
nnkan ṣe! 

' Awọn, ẹbọra pejọ, awọn ẹranko pejọ, awọn ẹyẹ
pejọ, awọn ejo si lọ mọ igi.. Nitori igba ti ija nla yii
ti bẹrẹ ni agogo ti lu kaakiri Igbo Olodumare ti oniruuru
awọn abami ẹda ti bẹrẹ si ko ara wọn jọ, nwọn wa lati

35


IJA IBODE IGBO OLODUMARE

woran. Afi awọn agbalagba ẹbọra ni wọn ko le ri
aaye wa nitori idiwọ ile wọn. Sibẹsibẹ náà pẹlu, awọn
wọnni yan aṣoju ti yoo wa mu iroyin ba wọn. Awọn
ohun ẹlẹmii gbogbo ti wọn ki i jade lọsan-an ni wọn
jade wa woran, nitori okete jade, a si ri owiwi, bẹẹ ni
adan ba awọn ẹyẹ wa. Awọn ẹranko pataki gbogbo
ti wọn n gbe eti bode ni wọn jade nitori ọran yii,
nitori kiniun duro gẹgẹ bi alaga, ajanaku si duro bi
igbakeji, bẹ́ẹ̀ ni ẹkun wà ninu ẹni ti n woran.. Ṣugbọn
awọn ẹja ko le wa, nitori omi jinna si oju ija naa, bẹ́ẹ̀ ni
ẹja ti o ba kuro ni inu odo, eleyiini mura ọrun alakeji.

"Ija náà pọ gidigidi, nitori baba mi ko ye royin
ọran yii titi o fi ku.. Gẹgẹ bi itan naa si ti sọ fun ni,
Anjọnnu-ibẹru fẹrẹ da baba mi ni ẹyin nibi ti o ti n fi
ẹyin rẹ̀ na igi. Ṣugbọn oun naa ko jafara rara, nitori ti
o gbe ẹbọra naa lu inu itakun, ẹgun gun onitọhun ni
ẹsẹ, ẹbọra si fi ara bo fẹlẹfẹlẹ. Ija yii pẹ ki o to tan,
nitori ko si ẹni ti o máa mu awọn onija yii, awọn ti o
si duro nibẹ pẹlu, wọn ko fẹ ki ija naa tete pari, nitori
ala-ran-an-gbọ ni Anjọnnu-ibẹru o si ti tẹ lọwọ awọn
ẹgbẹ rẹ̀ gbogbo. Igba gbogbo ni o máa n fi iya jẹ wọn
igba ti ija ba si de laaarin oun ati iyawo rẹ̀, bi ẹnikẹni
wi pe ki wọn má ja ko ni gbọ si oluwarẹ lẹnu—wọn
ti sọ ọ lorukọ: ala-ran-an-gbọ gbe ẹwu itiju wọ, ẹni ti o
ba n ja ti a da si ija rẹ̀, a fẹran rẹ̀ ni. Iya jẹ Anjọnnu-
ibẹru lọjọ náà , ẹbọra si bẹrẹ si mi hẹlẹhẹlẹ.. Iroyin naa
kọ dun ni ẹnu mi, wo mi, ọrẹ mi, ibaṣepe iwọ gbọ ọ
lati ẹnu baba mi ni, ẹnu iba yà ọ gidigidi—nitori wọn
fi ẹsẹ wu gbongbo, wọn tẹ igi da, wọn fa eweko tu,
girigiri ẹsẹ wọn si dabi ilu ibẹmbẹ, ara wọn tutu bi
ara ẹni ti ojo pa ; ṣugbọn nigba ti o pẹ wọn tu ọwọ,
wọn jokoo, wọn n sinmi.

" Ibi ti wọn ti n sinmi yii, iyawo onibode gbe ounjẹ wa

36

IJA IBODE IGBO OLODUMARE

fun ọkọ rẹ̀ o si bu omi si i.. Nigba ti iyawo Olowo-
aye afẹsọna ti o ti sọ ara rẹ̀ di ẹyẹ náà ri eyi, o yipada
o di ènìyàn , o mu ounjẹ ni inu apo o fi fun ọkọ rẹ̀ tuntun,
o si wi pe ' Gba eleyii, jẹun dáadáa, ma ṣe jẹ ki inu run ọ,
ọkọ ki i ju ọkọ lọ.'

-" Bayii ni awọn mejeeji ṣe ti wọn tọju ọkọ wọn,
nitori itọju ọkọ ni pataki iṣẹ obinrin ti o ni ọkọ.. Igba ti
inu tọkọtaya ba dun ni wọn to le gbadun ọmọ wọn.
Suuru ni baba ati iya anfaani, omugọ eniyan ni n wi pe suuru
oun pọ ju nitori suuru ko ni opin. Ki tọkọtaya mọ pe
bi suuru ti awọn ba mu fun ara awọn lonii ba ju ti àná
lọ, awọn yoo ni owo, awọn yoo ni ọmọ awọn yoo si ni
alaafia ti i ṣe olubori owo ati ọmọ.. Jẹ ki awọn eniyan máa 
rẹ Ọ jẹ, mu suuru fun wọn, ṣe iwọ mọ ninu ara rẹ pe,
wọn bẹrẹ iṣubu ni eleyiini.. Bi eniyan , ba rẹ ọ jẹ, ti
ìwọ si ṣe bi ẹni pe iwọ ko tilẹ mọ, iwọ ti gbe eleyiini
si inu ikoko gbigbona, ẹri ọkan rẹ̀ yoo si maa ko ina mọ
ọ.. Ṣugbọn bi iwọ ko ba mu suuru to, ti iwọ n ba
oloriburuku eniyan binu pọ, oun o ko iwa omugọ ran ọ,
oun a si mọ pe ohun ti oun ṣe dun ọ, oun a gbe ẹwu igberaga
wọ si ejika, bẹ́ẹ̀ ̀ni oun ko ni ireti ati lọ si iwaju mọ ni tirẹ̀,
nigba ti oun ba si ko ibanujẹ ba ọ lonii, a ṣe bẹẹ di ọ lọwọ
ilọsiwaju ẹyin ọla.

. "Nigba ti baba mi ati ẹbọra naa sinmi tan, ti wọn
jẹun iyawo wọn yo tan, wọn tun bẹrẹ si ija wọn.
Bẹ́ẹ̀ ni eefin n rú jade lati agbari ẹbọra yii ti ẹru rẹ̀ si ba
eniyan gidigidi. Ṣugbọn ki wọn to bẹrẹ ija ni ẹẹkeji ni
awọn nnkan Igbo Olodumare ti pejọ bamubamu.
Ọlọrun tobi l'ọba, oju baba mi ri nnkan, Olowo-aye
pọ l'ọkunrin. 'Ija naa si tubọ n le si i, nitori ọran naa
n fẹ bọ si bi itiju, nitori iyawo awọn mejeeji ni wọn
duro ti wọn n wo ọkọ wọn... Iwọ akọwe mi, njẹ o
ko ri i pe o yẹ ki eniyan mura si iru ija bẹẹ ndan ?. Ẹni ti

37


IJA IBODE IGBO OLODUMARE

o n fẹ gbe ni lulẹ loju iyawo ẹni o ko ri i pe eleyiini n fẹ
doju ti ni ndan ? Igba ti ija ba lọ tan itiju ko ni lọ
oluwarẹ ko ni gbọdọ ṣe gbolohun asọ mọ, iyawo a máa 
pa guuru si ọkọ; bẹẹ ni igba ti o ba n di pe iyawo n gba
ọkọ leti, ti o n ta ọkọ ni ipa, ti ọkọ n sa wọ iyara, ti
ọkọ n gba ọna ẹyinkunle, ti obinrin n lọ aṣọ mọ
ọkunrin lọrun, ti iyawo n yi aṣẹ ọkọ pada, ti iyawo
n lọ si ode ti ko sọ fun ni mọ, ti a beere ibi ti iyawo ti n bọ ti iyawo n mọ ni loju, njẹ o ko ri i pe nnkan de
bẹẹ ̀ ndan ?

" Bẹ́ẹ̀ ni bi iyawo ba ti ri ọkọ fin, nnkan bawọnyi ko
ni ṣai má ṣẹlẹ laaarin oun ati ọkọ. Nitori eyi, ni ọjọ ija
Olowọ-aye pẹlu onibode, idarudapọ gba inu igbo
kankan.

" Eyi ti o tubọ wa ba nnkan jẹ ni ilu ibẹnbẹ ati
gangan ti awọn ẹbọra Igbo Olodumare ko wa si oju
ija ki ija to bẹrẹ lẹẹkeji, awọn ẹbọra n lu iya ilu, inaki
ati ọbọ n lu ọmọle, nigba ti wọn si beere orukọ baba
mi ti o sọ fun wọn ni wọn ti tẹ gọngọ mọ oju ilu ti
wọn si bẹrẹ si wi pe :

" Olowo-aye, Olowo-aye, dìgbò lu u, kọlu u,
dìgbò lu u, kọlu u, ọmọ Akowediran, ọmọ Akọwediran,
Olowo-aye, Olowo-aye, o kò le ṣe bi ba rẹ ndan ?
O ko le ṣe bi baba rẹ ndan ?. Olowo-aye, Olowo-aye,
ara ko le bi ?. Ara ko le bi ?. Ṣe ko si nnkan ? 
ko si nnkan ?.. Olowo-aye, Olowo-aye, kumọ nbẹ lapa ọtun, ẹru paṣan n bẹ lapa osi, iṣubu Anjọnnu n bẹ ni ibi gegele okuta. 'Olowo-aye, Olowo-aye, mu
ẹbọra lapa, mu ẹbọra lẹsẹ, gbe ẹbọra kuro ni ilẹ tan
patapata.Olowo-aye, Olowo-aye, oju ẹbọra n wo ọ,
oju eniyan n wo ọ, gbogbo alaaye l'o pe si inu Igbo
Olodumare bamubamu. 

" Bayi ni ilu n dun kikankikan ti awọn mejeeji n mi

38

IJA IBODE IGBO OLODUMARE

"O si n gbe e lọ nireti ati na ẹyin rẹ̀ mọ okuta kọ̀bìtì kan."

hẹlẹ, ti ilẹ n mì tìtì, ti gbogbo igbo si dakẹ minimini.
Nigba ti o ṣe Anjọnnu-ibẹru gbe ẹsẹ ọtun baba mu
kuro ni ilẹ tan patapata,o si n gbe e lọ si ibi ejika, baba
mi si fi ẹsẹ osi ti ilẹ bi ẹbọra náà ti n ti i lọ si ibi koto
ki onitọhun ba ṣubu si inu koto ki o kun inu koto
bamubamu—ṣugbọn eleyiini ko ṣee ṣe; nitori ki o to ti
baba mi de inu koto, baba mi ti gba ẹsẹ rẹ̀ ọtun silẹ
o si ti fi mejeeji ti ilẹ, nigba ti Anjọnnu-ibẹru si bẹrẹ
bayii ti o gbe baba mi kuro ni ilẹ tan patapata ti o
sọ ọ si iwaju pẹlu agbara, ẹsẹ ni baba mi fi ti ilẹ ti o
duro gbọnin, nigba ti o si wo ẹbọra náà loju o bu si ẹrin
o wi pe ' Ẹhin ologbo ki i balẹ, eewọ ni 'gbogbo awọn

iwin si pariwo.. Lẹyin eyi ni baba mi bẹrẹ ti o gbe
39

IJA IBODE IGBO OLODUMARE

onibode le ejika ti o si n gbe e lọ ni ìrètí ati na ẹyin rẹ̀ mọ okuta kọ̀bìtì kan tí n bẹ ni ẹba ibẹ ṣùgbọ́n kí o to de ibi okuta yii onítọ̀hún ti takiti ọbọ lati ejika o si bọ si ilẹ o dúró gbọn-in awọn iwin si lu ilu ayọ lati ba onibode yọ̀ wí pé o ku oriire. 
Nigba ti o ṣe, inu bi ẹbọra yii o si pinnu ati fi ara rẹ̀ han bi ẹbọra, o yipada o di kiniun. Igba ti baba
mi naa ki i si i ti i ṣe ọmọde ọdẹ oun naa hu iwa agbalagba,
o mu eso igi ti ẹgbọn iyawo rẹ̀ fun un, o sọ ọ si ẹnu, oun
náà si yipada o di kiniun, kiniun si bẹrẹ si ba kiniun ja
gbogbo igbo n bu ramúramù: awọn ẹbọra Igbo
Olodumare si n sare kiri.. Nigba ti o ṣe, ẹbọra yipada
o di ojola, Olowo-aye náà tun yipada o di ojola, ojola
si bẹrẹ si i ba ojola ja gbogbo igbo n ke bi ẹran, ijangbọn
si gba Igbo Olodumare kankan. Bẹ́ẹ̀ni wọn bẹrẹ si
iyipada si oniruuru nnkan titi wọn fi di ejo ọka. Ṣugbọn
ki Anjọnnu-ibẹru to yipada kuro ninu eyini, Olowo-
aye yipada o di erin, nigba ti erin si fi ọwọ ija rẹ̀-mu
ọka ni atari, o fọ ọ yanmuyanmu.. Bẹ́ẹ̀ ni baba mi ri
ẹyin onibode yii, ija naa si di owe kaakiri aye ni akoko
igba naa. Sibẹsibẹ titi di oni olonio, awọn agbalagba ki
i ye sọrọ ija ibode Igbo Olodumare yoi, nitori ibẹ ni
awọn onija gbe di ọka, ti wọn di ere, ti wọn si di
ajanaku baba ẹranko.

" Asẹyinwa-asẹyinbọ baba mi yipada o di ènìyàn ,
ṣugbọn a ko gburoo Anjọnnu-ibẹru mọ, o ti ku patapata.
Baba mi si mu ejo ọka náà o da ina o sun un, o si ko
eeru rẹ̀ danu si ori aatan, ṣugbọn nigba ti ojo rọ, àgbàra
ojo gba apakan rẹ̀ si inu odo kekere kan, nibẹ ni eeru
naa si ti yipada ti o di ẹja oloro kan titi di oni yii, ni
ọjọ ti mo ba ri ẹja náà , iwọ ọrẹ mi, n o fi han ọ. Eyi ti
ko lọ si inu odo ninu eeru náà pẹlu yipada o di akekee,
n o si fi iru akekee naa han ọ ni ọjọ ti mo ba ri i. Ṣugbọn

40

IJA IBODE IGBO OLODUMARE

ọkankan ibi ti wọn ti ja ija yii ko hu koriko mọ, dipo
eyi awọn ara Igbo Olodumare kọ ile kan si ibẹ, ninu
eyi ti onibode tuntun ti wọn yàn n gbe, onibode yii
ko si dabi ti atijọ, nitori o fẹran eniyan o si fẹran ẹranko,
o fẹran araye, o si fẹran ara ọrun. '

" Ṣugbọn kini igbẹyin ija yii jẹ fun baba mi ?—
Igbẹuin rẹ̀dara gidigidi.. Ile ti wọn kọ fun onibode
náà jẹ ile okuta wọn si kọ ọrọ nipa baba mi si ara rẹ̀
lẹyin ode. Ohun ti wọn ko si ibẹ ni iwọnyi :

"'ILE YII WA NI IRANTI ẸNI ỌWỌ OLOWO-

AYE, ỌKAN NINU AWỌN ỌMỌ ENIYAN TI O
WA SI IGBO OLODUMARE LATI ṢE ỌDẸ.
IFORITI NI OLOWO-AYE FI ṢẸGUN
ANJỌNNU-IBẸRU TI I ṢE ONIBODE IGBO
OLODUMARE.. NITORI IDI EYI, ẸNIKẸNI
TI KO BA NI IFORITI KO GBỌDỌ LỌ SI
IGBO YII LỌ ṢE ỌDẸ LAELAE NITORI
KO SI ẸNI TI KO GBE ẸRU IṢORO TIRẸ
LE EJIKA, ẸRU IṢORO TI ẸNIKAN KO BA
TI ẸNIKEJI MU, ṢUGBỌN PẸLU IFORITI
ỌLỌRUN ỌBA ṢETAN ATI SỌ OLUKULUKU
NI ẸRU IṢORO TIRẸ KALẸ PATAPATA.'

" Bayii ni wọn kọ iwe si ẹgbẹ ile náà ti orukọ baba
mi si wa ni ibẹ titi di oni. Ṣugbọn ibanujẹ ni o jẹ
fun ni pe onibode tuntun náà ko pẹ ni ibẹ ju bẹẹ lọ,
nitori gẹgẹ bi o ti ri ni aarin awọn eniyan ni o ri ni aarin
awọn ẹbọra, nitori onibode yii ko lo awọn ẹda wọnni
ni ilo ẹru, ti ko fi wọn si ipo iwọfa, ti o pe wọn ni
ọmọluwabi, ti o si bẹrẹ si ba wọn ṣire, wọn fi ọwọ
pa ida rẹ̀ loju, nitori bi o ti wà ni aarin eniyan naa ni o ri
ni aarin awọn ẹbọra, awọn ẹni iwọsi kan wà lori ilẹ aye ti
wọn ko jẹ lo anfaani ti Ọlọrun Ọba fun wọn, awọn
wọnyi ni awọn afoore-su-niṣe, bi o ba yẹ wọn si, ti o lo

41


IJA IBODE IGBO OLODUMARE

wọn bi eniyan , dipo ki wọn máa fẹ ọ tọkantọkan, iwa
arifin ni wọn yoo máa hu si ọ: awọn wọnyi dabi igi
nla ti o wo si oju ọna mọto, ti kọ jẹ ki mọto kọja mọ,
nitori ẹni ti o ba ba wọn lo lẹẹkan ṣoṣo, wọn ko ni
jẹ ki olawarẹ fẹ máa hu iwa rere si awọn ti n bọ lẹyin
mọ. Igẹ̀dẹ̀gẹ́dẹ̀ inu aye ni awọn wọnnì jẹ, ki Olodumare
gba ọmọ araye lọwọ wọn. Jọwọ ọrẹ mi, bi ẹnikẹni
ba yẹ ọ sì iwọ náà máa yẹ oluwarẹ si, bi o ba n gbe ọ
ga iwọ náà tubọ máa gbe e ga, bi eniyan nla ba n lo ọ bi
ẹnikeji ara rẹ̀ tubọ gbe e ga, tobẹ ti yoo fi mọ pe iwọ
ko ri oun fin.. Àwọn ẹni ti ko ba ṣe iwọnyi jẹ ohun
ikọsẹ fun awọn ti n bọ lẹyin, nitori wọn fi oore su
awọn alagbara ṣe, awọn alagbara a si máa ti itori bẹẹ 
hu iwakiwa fun awọn ọmọ ẹyin wọn ; nitori kini nkọ,
nitori wọn a wi pe bi awọn ba huwa daradara arifin
ni eré awọn.. Awọn ti n huwa bayii jẹbi eniyan dudu,
wọn jẹ bi eniyan funfun, wọn jẹ bi awọn ti ko dudu ti
ko funfun, wọn si n fi Olodumare si ipo ti Oun iba fi wi pe, ' Emi iba mọ ki n da awọn wọnyi ni ẹranko, ki
wọn máa jẹ eweko inu igbo kiri, ki awọn ọdẹ si máa
fi ibọn wa wọn ka lati irandiran wọn. Ṣugbọn
Olodumare ko jẹ sọ bayii, nitori alaaanu ni Oun i ṣe.

" Wọn bẹrẹ si bu onibode ni kaakiri pe o n ba awọn
ero ọna jẹ, oun ko fi iya jẹ wọn to bi o ti yẹ ki o ṣe, o
n jẹ ki awọn ero ri onibode Igbo Olodumare fin, wọn
si wa bẹrẹ si yin Anjọnnu-ibẹru fun iya nla gbogbo ti
o ti n fi jẹ wọn.

iwa rẹ̀ pada, o bẹrẹ si hu iwa ti Ọlọrun Ọba ko da mọ
ọ, asẹyinwa asẹyinbọ, iwa náà le ju ti Anjọnnu-ibẹru
lọ.. Nigba ti awọn ẹda wọnni si gbe ajaga ti o wuwo,
ti wọn si ru ẹru ti ko fuyẹ, wọn di rikiṣi nla mọ
onibode, titi onitọhun fi fi iṣẹ si ilẹ ti o wa si Igbo
Irunmalẹ ti o si n gbe ibẹ titi di bi mo ti n sọrọ yii.



IJA IBODE IGBO OLODUMARE
"Ṣugbọn a dupẹ lọwọ Ọlọrun Ọba wi pe Igbo
Irunmọlẹ dẹ ẹda náà lọrun ju Igbo Olodumare lọ.
Nitori nigba ti emi pàápàá lọ ṣe ọdẹ ninu Igbo
Irunmọlẹ mo ri i pe n ko gbe ile ilẹ bi ti Igbo Olodumare
mọ, mo ba a lori pẹtẹsi mẹta ti o duro le ori ara wọn.

' Fi eleyii ṣe arikọgbọn, iwọ ọrẹ mi, bi eniyan le pupọ
ọmọ araye a bu u, bi eniyan rọ pupọ awọn ọmọ araye
a bu u, ṣugbọn bi eniyan ba wa ni iwọntunwọnsi, bi
oluwarẹ tilẹ gba eebu awọn omugọ inu aye, oluwarẹ
yoo ni iyi loju awọn ọlọgbọn, n ko si ni gba eebu
Ọlọrun Ọba.

"' Akọwe mi, o ku iṣẹ o, jẹ ki n máa ba itan Olowo-
aye lọ, nitori eleyiini ni ọrọ pataki ti a n sọ lọwọ ki
o to di pe mo da ọrọ ti onibode ti o dipo Anjọnnu-
ibẹru. Ibi ti mo ba itan naa de ni ẹẹkan ni ibi ti
wọn ti kọ orukọ baba mi si ẹgbẹ ògiri, ti wọn sọrọ
rẹ̀ daradara.. Dajudaju ko ni ṣaiya ọ lẹnu pe eleyini
náà ni wọn ṣe fun baba mi mọ, ootọ ni, wọn ṣe ju
bẹẹ lọ.

 Nigba ti baba mi ti ri ẹyin ẹbọra naa tan, gbogbo
awọn ara Igbo Olodumare pa ero pọ pe ki wọn mu
un lọ si ọdọ ọba wọn : were wọn ti bọ ẹwu ọdẹ kuro ni
ọrun baba mi wọn si gbe ẹwu agbada àrán nla kan
bọ ọ lọrun, wọn fun un ni ṣokoto àrán, wọn si de e
ni fila aran ti o ri gongo bi ade ti wọn si fi goolu ṣe
ọṣọ si lara ti o n dan yinrinyinrin, bata idẹ ni wọn fi bọ
ọ ni ẹsẹ, oruka goolu ni wọn fi si i ni ọwọ, ẹwọn goolu
ni wọn fi bọ ọ ni ọrun.. Lẹyin eyi wọn wa fi ọpa
ilẹkẹ le e ni ọwọ wọn si mu iyawo afẹsọna rẹ̀ wọn ṣe e ni ọṣọ lati ori de atẹlẹsẹ, ara eleyiini mọ tónítóní bi oṣumare awọ sanmọ, eyin obinrin náà si dabi oorun
ọsan gangan. Afi obinrin náà ni o ba baba mi mu ninu
ọla nla Igbo Olodumare yii, bẹ́ẹ̀ ni, emi ni mo wi fun ọ,

43


IJA IBODE IGBO OLODUMARE

baba mi dara lọkunrin, ẹ̀gàn l'o kù ; ki i ṣe nitori pe o jẹ
baba mi ni mo fi sọ bẹẹ , awọn ara ilu wa gan-an ni ẹni ti
n fi ọrọ rẹ̀ ṣe orin kọ, wọn a máa wi nipa tirẹ̀ pe:
" Olowo-aye, arẹwa lọkunrin.'

" Igba ti wọn ṣe awọn mejeeji ni ọṣọ bayii tan wọn
gbe wọn si inu kẹkẹ wọn si n yi wọn lọ.. Ọjọ nla ni ọjọ naa ninu igbo nla yii, awọn ẹranko ati ẹyẹ n ke
kabiyesi, awọn igi gbogbo bẹrẹ si tẹ ori wọn ba, awọn
itakun bẹrẹ si ki Olowo-aye bi oun ati iyawo rẹ̀ ti n ṣe
faari ninu igbo ti wọn n lọ ninu ọlanla wọn.

" Nigba ti wọn de aafin ọba Igbo Olodumare ọrọ pa
esi jẹ.. Nitori aafin náà dara pupọ, o dara ju nnkan ti
ẹnu máa sọ. Nigba ti wọn de ita ibẹ ọba pàápàá wà
ninu ile, nigba ti o si yọ si baba mi ẹru ba baba mi.
Were o dọbalẹ o bu erupẹ le ori, o ke kabiyesi o si
yẹ ẹ si bi ọba.

" Lẹyin eleyii ọba naa dahun o si wi pe :

" Njẹ iwọ ni ọkunrin náà ti o pa Anjọnnu-ibẹru
bẹẹ? " O si dahun o wi pe, 'Kabiyesi, emi ni." Ọba
náà si tun ṣe ibeere o ni, ' Ọna wo ni iwọ gbà ti iwọ fi
pa Anjọnnu-ibẹru ?. Kini iwọ si gbẹkẹle ti ọran náà 
fi ṣeé ṣe?" Baba mi náà si tun fesi pẹlu, o ni, ' Ki
Ọlọrun bùn yin l'ẹmii, ọna ti mo gba ko ju kekere lọ:
mo pinnu ati ba ẹbọra náà ja, mo bẹrẹ ija, mo fi ara
da iṣoro ija, mo si gbẹkẹle Ọlọrun Ọba ti O da mi.
Kabiyesi, mo fẹ ki ẹ mọ daju lati oni lọ pe, ẹni ti o
ba n fẹ ṣe nnkan rere, ti o pinnu nnkan rere, ti o bẹrẹ
nnkan rere, ti o fi ara da iṣoro ti n bẹ ninu nnkan rere,
ti o si gbẹkẹle Ọlọrun Ọba, eleyiini ko ni si laaarin awọn
ero ẹyin laelae." Ọba yii si tun dahun o ni, ' Tani baba
rẹ ?' Baba mi náà si tun fesi o wi bayii pe, ' Kabiyesi,
Akọwediran ni." Ọba si tun beere o ni, ' Njẹ iwọ ti ni

44

IJA IBODE IGBO OLODUMARE

obinrin ?'. Baba mi náà si dahun o wi pe: Mo ni
afẹsọna kan, oun náà l'o si jokoo ti mi ninu kẹkẹ yii.

"Lẹyin naa ni ọba yii kigbe soke ni ohun rara o ni,
'Iwọ alagbara ọkunrin, iwọ ọmọ eniyan , niyin ni n o ti
ṣe igbeyawo fun ọ, ọgbọn n bẹ ni atari rẹ, n o gbe
iyawo fun ọ nigba ti o ba to bi oṣu meji tabi mẹta
lonui, n o ranṣẹ si awọn ọrẹ mi jakejado inu igbo,
n o si ranṣẹ si àjùlé ọrun ki wọn wa ṣe ariya nitori
ọran rẹ.. Ẹyin ọmọ mi gbogbo, mo fẹ ki ẹ fi i si ọkan
lati oni lọ pe, ko si nnkan kan ti n bẹ ni ori ilẹ aye ti
ẹnikẹni ko le ṣe, ẹni ti o ba n fẹ di olowo le di olowo,
ẹni ti o ba n fẹ di ènìyàn pataki le di ènìyàn pataki, ṣugbọn
ọlẹ ti ko fẹ jiya ti o si n fẹ di ènìyàn pataki yoo máa wà
laaarin awọn eto ẹyin laelae Ọmọ ọdọ ti o n kọ iṣẹ lonii,
ti o n mura ati mọ iṣẹ, ti o gbẹkẹle Ọlọrun Ọba ti o
da a, ki eleyiini ma ṣe bẹru, ki eleyiini má rọju n ṣo, bi
oun ko tilẹ ri agolo gaari wà mu, ti oun ko mu ju ṣibi
ẹkọ kan, ti ọga n ṣe igbọnsẹ ti o n da igbọnsẹ nù, ti
ọga n wọ ẹwu àrán ti oun n wọ ẹwu akisa, ki oun náà mọ
pe oun n bọ wa ri igbega ẹyin ọla.. Awọn nnkan wọnni
ti o ti n ṣe gẹgẹ bi ọmọ ọdọ, ẹlomiran n bọ wa ṣe e lọdọ
oun. Ootọ ni mo sọ, nitori irọ ko yẹ ọmọ eniyan , irọ ko
yẹ; ọmọ ẹbọra. 

"Ẹ mu Olowo-aye, ẹni ti o gba Igbo Olodumare
lọwọ Anjọnnu-ibẹru, ẹ wẹ̀ ẹ́, ẹ wọ Ọ ni ṣokoto, ẹ ṣe e
lọṣọọ ti o ju iwọnyi lọ. Ẹ mu oun ati iyawo rẹ̀ afẹsọna
lọ si pẹtẹsi didara ti n bẹ ninu afin mi lọhun nì, ibẹ
ni ki o máa gbe, nigba ti o ba ṣe diẹ si i mo n bọ wa gbe
iyawo fun ọmọ Akọwediran. 

" Bẹ́ẹ̀ ni wọn si ṣe ti wọn bẹrẹ si tọju baba mi ti
wọn si fi iyawo rẹ̀ tì í, ti wọn jọ n gbe fun oṣu mẹta
ki o to di pe ọba gbeyawo fun wọn. 

" laaarin oṣu mẹta yii baba mi jẹun, o sanra, ẹyin

45

IJA IBODE IGBO OLODUMARE

ọrun rẹ̀ sì ri kọ̀ǹgbẹ̀-kọngbẹ... Ki o tilẹ to di pe baba
mi fi aye silẹ, ko si ọjọ náà ti o máa sọ itan yii fun wa ti
ẹrin ki i pani. Oun a máa wi bayii wi pe : 'mo jẹun ikùn mi
ri ringindin bi ikun ọmọ ẹyẹ, ikùn nla ti o le dodo sa
wọ inu ile lọ, ibadi mi tobi o ri jọ̀bọ̀tọ̀-jọbọtọ, ẹnu ọna.
kekere ko gba iyawo mi mọ, nitori ikùn ẹsẹ rẹ̀ tobi ju
opo ile lọ, ibadi rẹ̀ si to ẹru gende mẹfa bẹẹ ni ẹyin
ọrun rẹ̀ tobi to ti eniyan mẹjọ.. Oun pàápàá si ti yi irin ẹsẹ
rẹ̀ pada, ẹkọọkan ni oun n gbe ẹsẹ bi maluu ti n jẹ koriko,
bẹẹ ̀ni oun kò huwa bi eniyan kekere mọ, o n huwa bi iyawo
eniyan jàǹkàn-jankan. Awọn ọlọla ki i fẹ rin irin ẹni
lasan, olowo ki i fẹ rin irin talaka, bẹ́ẹ̀ ni awọn obinrin
fẹran faari gidigidi... Ẹgbọn iyawo mi náà yipada pẹlu,
nitori oju oun náà tutu bi ọ̀jẹ̀kẹ́ewe orombo, ara rẹ̀ si
mọ bi ara ọmọ ti a bi ni ijẹta, nitori gbogbo wa ni
a jẹ ounjẹ ti o gbadun, a jẹ ọbẹ ti o ni laari, a jẹ apa ẹran,
a jẹ itan ẹran, a jẹ ẹ̀dọ̀, a jẹ iwe, a si jẹ gògòńgò ọna
ọfun.' 

"" Bayii ni baba mi máa n sọ nigba ti o ba n sọ itan náà 
fun wa, gbogbo wa a si máa rẹrin, gbogbo wa a máa
takiti, gbogbo wa a máa yi ni ilẹ kiri.

" Igba ti o di ọjọ igbeyawo baba mi, ariya nla gba
Igbo Olodumare kankan... Oniruuru ounjẹ ni o pe sì aafin ọba, iyan pẹlu ọbẹ ila ati ẹran, irẹsi ati ororo
ẹgunsi ti wọn ti se pẹlu alubọsa ati ata.. Ọkà ati
akaṣu ẹkọ pẹlu ọbẹ ẹfọ ti o kun fun ẹran.. Ẹwà pẹlu
ẹja wẹrẹ ati edé ti wọn pa lati inu okun ti wọn si
ti yan ti o gbẹ tọọli ni wọn se pọ ti wọn gbe iwọnyi
silẹ kitikiti.. Dundu ko jamọ nnkan kan bẹẹ ni ẹnikẹni
ko bikita fun dòdò lọjọ igbeyawo yii.. Bẹẹ ni a ko le ka
awọn ounjẹ aye iwoyi, awọn bi bọta ati burẹdi, ati
oniruuru akara Oyinbo titi kan bisikiti (biscuit) ode-oni
ti awọn ọlọgbọn obinrin n fi agbọn ati iyọ Oyinbo ṣe.

46

IJA IBODE IGBO OLODUMARE

Ilu ibẹmbẹ ati bàtá, ṣẹkẹrẹ ati kiboto, gòjé ati bóló,
ati oniruuru awọn ilu miiran ati ti eniyan dudu ati ti eniyan 
funfun ; gbogbo iwọnyi ni o pe si ibi ariya náà, ọjọ
nla ni.

" Ṣugbọn o dun mi lati sọ fun ọ pe pẹlu ija ni wọn
fi tuka ni ibi ase náà , nitori ọtọ ni wọn ko awọn ẹranko
si ti wọn si tẹ tabili fun wọn.Kiniun ni alaga,
ajanaku ni igba keji, awọn ẹranko kekeeke si ni agbawo.
Ibi ti ija náà ti bẹrẹ ni eyi : igba ti kiniun ba beere nnkan kan
ti agbọnrin ti o jẹ olori agbawo ba si n fi nnkan náà fun
un, a bẹrẹ si í ha agbọnrin ni eekan a si máa fa a mọra
bi ẹni pe o n fẹ pa a jẹ, a wi pe oun n ba agbọnrin ṣire,
nigba ti o ṣe, ara agbọnrin ko gba a mọ o si fi kiniun
sun ọkọ iyawo, ọkọ iyawo si ba alaga náà wi.. Bakan naa
si ni lọdọ awọn ẹyẹ, Ogongo baba ẹyẹ ti wọn pẹ̀
lati Igbo Irunmọlẹ pe ki o wa ṣe alaga ko ri aaye wa
nitori idiwọ ile, aṣadi  ni o si ṣe alaga dipo rẹ̀... Àwọn
ohun ọsin ti wọn pe lati ile ko le wa wọn si yan
awọn agbegbọ adiẹ mẹfa gẹgẹ bi aṣoju wọn... Igba ti
Aṣadì ba si fi ibi ti o jokoo si silẹ oun a wa si ọdọ awọn
alejo mẹfa yii a bẹrẹ si fi ọwọ pa agbebọ mẹfa lara a
wi pe oun n ba wọn ṣire.. Bẹ́ẹ̀ náà si ni kọlọkọlọ bẹrẹ si hu
iwa agabagebe pẹlu, oun a tọrọ aaye lọwọ kiniun ti o
jẹ, alaga, a wa si ọdọ awọn ẹyẹ a bẹrẹ si wo oju awọn
adiẹ—iwa buruku patapata gbáà ni.

" Ṣugbọn asẹyinwa asẹyinbọ ọrọ yí, awọn ẹranko
ati awọn ẹyẹ mu ọti yo, wọn si bẹrẹ si ṣe rederede,
Ajanaku bẹrẹ si wo igi lulẹ, kiniun bẹrẹ si pa awọn
ẹranko, kọlọkọlọ pa ọkan ninu awọn agbebọ, aṣadì
nle awọn ẹyẹ kiri. Nikẹyin inu bi ọkọ iyawo o si le
gbogbo wọn lọ. 

" Nigba ti awọn iwin n bọ wa si ibi ase yii ẹru ba
eniyan gidigidi: nitori kini nkọ, nitori dukia ọwọ wọn

47


IJA IBODE IGBO OLODUMARE


"Awọn ẹranko ati ẹyẹ mu ọti yo."

ni: omiran a wọ ẹwu ilẹkẹ, omiran a de ade owo,
omiran a máa fi ọpa goolu ti ilẹ, omiran a maa fi ṣibi
diamondi okuta olowo iyebiye jẹun... Ẹwu ẹlomiran
dabi fadaka, ko si si eyi ti o wọ bata ti a fi awọ ṣe.. Bi
eleyi ba wọ bata goolu, tọhun a wọ ti idẹ, tihin a wọ
ti ilẹkẹ, afi awọn ti ko ni ẹsẹ rara ni wọn ko wọ nnkan kan ti wọn n tọ bi ọpọlọ kiri. Pupọ ninu awọn
wọnni ni o dabi eniyan gan-an bẹẹ ni ọba Igbo Olodumare
pàápàá ko yatọ si iwọ ati emi. Sibẹsibẹ awọn miiran
ko ba eniyan mu awọn wọnyi si ṣe faari gẹgẹ bi ipo wọn.
Ọsanyin ẹlẹsẹ kan ko gbagbe ẹsẹ kan náà , nitori o wọ
bata diamondi si i.. Awọn ẹbọra ko jẹ fi awo ẹlomiran
jẹun olukuluku ni o mu awo tirẹ̀ ti ile wa, ti o mu
ṣibi ti o si mu ife, Nigba ti wọn máa pada ni aṣalẹ
wọn fi awọn nnkan iyebiye wọnni ta baba mi lọrẹ.

48

IJA IBODE IGBO OLODUMARE

Ọrọ náà dun ninu Igbo Olodumare, nitori ẹbọra mu
ọti yo wọn si n jo bi wọn ti le jo mọ.

"Lẹyin igba ti olukuluku lọ si ile rẹ̀ tan, baba mi
ko awọn ohun alumọọni ti wọn fi ta a lọrẹ jọ eleyiini
si mu ki o di olowo fun ọjọ pipẹ. Bi ko ba si ole ti
o ja a nigba ti o kuro ninu Igbo Olodumare ti o wa
si ile ni, owo náà iba pọ tobẹ ti iru awa wọnyi ko ba
ti ṣiṣẹ ki a to máa jẹun... Nitori mo fẹ ki o ranti pe
baba mi ti lọ si ile-iwe ki o to di pe o bẹrẹ ọdẹ ṣiṣe
ọgbọn ti o si kọ ni ile-iwe n ran an lọwọ ati ko owo jọ.
idile ọmọwe ko si ni ipo talaka, bi wọn ko ni owo
ni oni, wọn n bọ wa ni lọla.. Lẹyin eyi pàápàá , nigba ti
baba mi ṣina si inu Igbo Olodumare ti o si fi di pe o
pa Ojola-ibinu ti i ṣe olori ejo aye gbogbo, baba mi
tun ri ado kan mu bọ̀ ti o n mu owo fun un. Iwọ yoo
maa gbọ nipa itan eleyiini niwaju.

" Bayii ni ọba Igbo Olodumare nawo fun baba mi
lọjọ igbeyawo yii ko si ti i si iru rẹ̀ ni ibẹ lati ọjọ ti ọba
náà ti gun ori oye.

"Nigba ti o di owurọ ọjọ keji, baba mi ji ni kutukutu
o lọ dupẹ lọwọ rẹ̀. Nigba ti o ri ọba o dọbalẹ gbalaja
o ni, ' Kabiyesi, ki Ọlọrun bun yin l'ẹmii, ki Edumare
jẹ ki ẹ pẹ ni ori ilẹ aye. Iku ko ni pa yin, arun ko
ni gbe yin dè, e o gbo, e o tọ, e o ṣe baba wa pẹ titi.
Ẹ ku inawo mi ana, ẹ ku aájò, e ku itọju wa.. Mo fẹ
ki ẹ mọ pe ohun gbogbo ti ẹ ṣe wọnni, emi kọ ni ẹ
ṣe e fun, e ṣe e fun Ọlọrun Ọba. O da mi loju pe bi
oṣika ti n bọ wa jere ika, bẹ́ẹ̀ náà ni ẹni rere n bọ wa jere
ohun rere. Mo mọ nnkan ti ẹ ṣe fun mi, ẹ̀rẹ̀ yin si n bẹ
ni ọwọ Ẹlẹdaa ohun gbogbo anfaani yin n bọ lati ọrun
alakeji. Ojo ibukun ṣu dẹ̀dẹ̀, yoo si rọ le ori yin.

Kabiyesi, ẹ kiyesi awọn kokoro ti i máa jẹ ohun ọgbin

wọnni, bi wọn ti n ba iṣu jẹ́, ti wọn n ba ọgẹdẹ jẹ,
49


IJA IBODE IGBO OLODUMARE

ti wọn ko si jẹ ki agbado yọ ọmọ, owe ni Olodumare
n pa fun wa nì, nitori bẹẹ gẹgẹ ni awọn alaimoore ri,
kokoro buburu ni wọn, wọn a bẹrẹ si jẹ ọmọnikeji
wọn ni gbongbo, ki onitọhun má ba le dagba soke,
ki o baa duro si oju kan bi adagun omi. Ẹni ti a ṣe
loore ti kò mọ ọn dabi ẹni ti a gba kuro lọwọ ijamba ti
o ri arẹmọkunrin ẹni ti o tun yin ibọn si i , idajọ eleyiini
ko si lọwọ eniyan , o wà lọwọ Ọlọrun Ọba. Kabiyesi, mo mọ oore ti ẹ ṣe fun mi, ki Olodumare jẹ ki n le fi han yin
nipa iwa mi pe ipo pataki ni ẹ wa ni gongo ori ọkan
mi.

"'- Bayii ni baba mi sọ, o dupẹ lọwọ oloore, inu onitọhun
si dun wi pe oun ko ṣe oore fun alaimoore, oun ko fi ẹwu
sanyan bọ ẹlẹdẹ lọrun, oun ko wọ ṣokoto fun inaki,
oun ko san ibantẹ mọ obinrin ni ibadi, oun ko fi agabagebe
ṣe olori ẹgbẹ, oun ko fi obayejẹ ṣe alaga ninu ipade oun
ko ṣe itọju ẹni ti ko yẹ. ;

"Ọba náà dahun o si wi pe: 'Olowo-aye, o ṣeun
pupọ. Mo dupẹ lọwọ rẹ. Iru nnkan bayii náà ni a wi pe
ki awọn ọmọ araye máa ṣe, ni dudu, ni funfun, ni eyi ti
ko dudu ti ko funfun wi pe, ki ọmọde fi ipo agba fun
agba, ki agba náà fi ipo ọmọde fun ọmọde; ki iranṣẹ
fi ipo ọga fun ọga, ki ọga náà si fi ipo iranṣẹ fun iranṣẹ,
ki ọkọ fi ipo aya fun aya, ki aya náà si fi ipo ọkọ fun
ọkọ. Idi ọrọ mi re: iwọ, Olowo-aye, o dide ni
kutukutu, ninu otutu yii, o wa si ile mi, o jokoo, o bẹrẹ si
yẹ mi si, o kò wo mi bi ẹru, o kò wo mi bi iwọfa, o ko
wi pe kini arugbo kùjọ̀ù yii máa ṣe: Ṣugbọn kaka bẹẹ ,
o bẹrẹ si sọrọ rere nipa mi : O ṣe e pupọ; ẹni ti o maa
moore ni ọ.. Ṣebi ẹlomiran ni a ṣe eyi ti o ju bẹẹ ̀ lọ fun,
ti o ri ni ni ọjọ keji ti ko wo ni ni pìnṣín imu, ti a beerẹ
pe, " O kò tilẹ ki wa ni? " Ti o dahun ti o wi pe " Mo
jẹ ọ ni gbese ni? "—Nitori náà mo fẹ ki o mọ pe kekere

50

IJA IBODE IGBO OLODUMARE

ni eyi ti mo ṣe fun ọ lanaa, ki Olodumare da ẹmi si,
ki Ọlọrun jẹ ki a le mọ ara wa pẹ, nitori bi ẹmi ba wa,
iyoku kere, ẹmi l'ajulọ. Ṣugbọn mo fẹ sọ kini kan
fun ọ—ibanujẹ ti pọ ju laaarin awọn ọmọ eniyan tobẹ̀ ti
awa ti a jẹ ẹbọra ki i fẹ gbe aarin wọn.. Ti ko ba jẹ pe
awọn ọmọ araye n fi ara da ibanujẹ ni, ojoojumo ni
wọn iba. máa tikara wọn pa ara wọn... Olodumare
fẹran eniyan ṣugbọn awọn eniyan a máa fi iwa wọn pin ara
wọn ni iya si Ọlọrun Ọba, bẹ́ẹ̀ ̀ni ẹlẹṣẹ ki i lọ ni aijiya,
ẹ̀ṣẹ̀ awọn ara aye ko jẹ ki aye dun mọ wọn. Ero mi
ni eyi, Olowo-aye, jokoo si inu Igbo Olodumare niyin
ninu aafin mi ki a máa gbadun ara wa.. Bi ọdẹ ba n wu
ọ ṣe gbe ibọn ki o lọ máa ṣe ọdẹ ninu igbo ki o si maa
pada wa sún ni aafin.. O wu mi ki o ro ọrọ yii wo, nitori
ko yẹ ki ọmọde kọ imọran agbalagba afi bi imọran náà 
ba jẹ eyi ti o le mu iṣina bani. Lẹẹkan si i mo dupẹ
lọwọ rẹ fun wiwa ti o wa, ba mi ki iyawo rẹ ki o si
ki ẹgbọn ọmọ náà fun mi.'

" Bayii ni ọba náà sọ fun baba mi, baba mi náà si dupẹ
bi o ti yẹ ki o ṣe, o si tun ṣe ileri pẹlu pe oun yoo lọ si
ile ki oun fi imọran náà siwaju iyawo oun, igba ti awọn
ba jọ ro o tan oun yoo wa mu esi fun ọba, lẹyin eyi,
wọn ki ara wọn, ọba. wọ inu iyẹwu, baba mi naa
si bọ si ẹyin ode.

"Nigba ti baba mi de ile o wi fun iyawo rẹ̀, nigba ti
awọn mejeeji si ro o wo wọn pinnu pe awọn o duro
fun igba pipẹ ni ọdọ ọba náà ati pẹlu pe bi o ba ṣée ṣe
awọn le kuku fi ibẹ ṣe ibugbe awọn.. Bayii ni apa kan
ti o ṣe pataki ni igbesi aye baba mi parí. .

" Apa keji dun pupọ pẹlu, ṣugbọn, ọrẹ mi, jẹ ki a
fi eyiini di owurọ ọla.. Apa keji yii ko ni ṣoro fun ọ
lati kọ nitori baba mi pàápàá ti fi ọwọ ara rẹ̀ kọ eyin
silẹ ki o to ku.. Iwe ti o kọ ọ si ko si lọwọ mi nisisiyi,

51


IJA IBODE IGBO OLODUMARE

o wà ni ile, igba ti mo ba si mu un de ni owurọ ọla, n o
fi ara mi si ipo baba mi n o máa ka a fun ọ iwọ yoo si
máa kọ ohun ti mo ba n sọ silẹ bi ẹni pe baba mi ni o
tọ ọ wa si ile ti o n sọ itan igbesi aye ara rẹ̀ fun ọ.
O digba o, máa reti mi ni afẹmọjumọ ọla. 

" Bayii ni ọkunrin náà sọ ti o lọ ni ọjọ náà : bẹẹ ni
ọmọluwabi ni, ki i tase ọrọ rẹ̀. Nitori eyi, bi ilẹ ti
n mọ hai ni ọjọ keji ni mo ti bẹrẹ si mura mo si ti gbe
ohun ikọwe gbogbo silẹ ki o to wọle.

52

ỌDẸ APERIN ṢINA SINU IGBO OLODUMARE:
GỌNGỌ SỌ

Nigba ti o wọle mi ni ọjọ keji o mu iwe ti baba rẹ̀ fi ọwọ ara rẹ̀ kọ han mi, ninu iwe yii baba rẹ̀ sọ itan
ara rẹ̀ lati ìgbà ti o ti wà ni ọdọ Ọba Igbo Olodumare
o si sọ ọ titi de ibi ti o ti pada wa si ile.

Igba ti Akara-oogun ti fi eleyi han mi tan ni o ti
jokoo rẹ̀gẹ̀jì lori aga, o ni ki n ka oun si bi ẹni pe Olowo-

- aye ni oun, o si fi ara rẹ̀ si ipo baba rẹ̀ o n ka iwe náà 

fun mi emi náà mu ohun ikọwe mi, mo jokoo bi o ti yẹ
ki ẹni ti n kọwe jokoo, mo n ba iṣẹ lọ.. Ọrọ ti Olowo-aye
kọ si inu iwe ti ọmọ rẹ̀ kà fun mi ni yoo jẹ apa keji
iwe yii, ọrẹ rẹ̀ náà ni iwọnyi :

" , Olowo-aye, ọmọ Akọwediran, arẹwa lọkun-
rin, mo wa si Igbo Olodumare a ṣe ọdẹ, mo ba
iṣoro pade loju ọna, ṣùgbọ́n Olodumare yọ mi nínú wọn. Ni igbẹyin mo dé ọ̀dọ̀ ọba Igbo Olodumare,
ọba náà ni o si ṣe inawo igbeyawo fun mi, igbeyawo
iyawo mi ti o bi ọmọ mi, Akara-oogun.. Ọba náà ná
owo pupọ nitori igbeyawo mi yii, o na owo, o na ara,
o ṣe itọju mi bi o ti yẹ ki ẹni ti,o ba fẹran ẹni ṣe nitori naa
mo si ro pe o yẹ ki n bẹrẹ si máa kọ itan igbesi aye mi
yii silẹ nitori oju mi ti ri nnkan si ẹyin, iwa ti ọba yii
hu si ti fi han mi pe nnkan ti oju ń ri ninu aye yẹ ni
kikọ silẹ fun awọn ti n bọ lẹyin, nitori aye kun fun
koto, pẹtẹlẹ, ati awọn oke gbogbo. Emi ti mo ba
Anjọnnu-ibẹru ti i ṣe onibode Igbo Olodumare ja ti o
si dabi ẹni pe temi pari laye, mo tun ba ara mi ninu
kẹkẹ lẹyin náà pẹlu iyawo mi afẹsọna, mo tun di ẹni ti
n gbe ile pẹtẹsi mo di ẹni ti n gbe iyawo ti aye n gbọ ti

53


ỌDẸ APERIN ṢINA SINU IGBO OLODUMARE GỌNGỌ SỌ

ọrun n mọ n o kọ itan iyoku igbesi aye mi silẹ nitori
n ko mọ ohun ti n bọ niwaju. 

" Olodumare ni o n kọ ọba Igbo Olodumare ni ọgbọn,
ko jẹ huwa bi alaigbọn ki o máa wa ohun ikọsẹ si alejo
lẹsẹ nitori oun ti mọ eleyii wi pe ilu ti ko fẹran alejo
n ṣe ara rẹ̀ ni ijamba, o si rọrùn fun ọmọ ọlọdun mẹta
ki o ṣe alaga ni igbimọ ilu ju ki ilu ti o korira alejo ni
ilọsiwaju... N ko si gbagbe aafin náà laelae, ọba Igbo
Olodumare ṣe itọju mi. 

" Nigba ti o di oṣu kẹfa ti mo ti n gbe aafin ọba yii,
oyun iyawo mi di oyun oṣu kẹta, nigba ti wọn loyun
ọmọ mi akọbi, Akara-oogun, mo mura lowurọ ọjọ kan
bayii, mo lọ si igbo lọ ṣe ọdẹ... Ni akoko yii, mo ti di
ọdẹ aperin. . . i —

"Iyawo mi sìn mi si ọna, nigba ti o si máa pada
o wi fun mi ki n gbiyanju ati tete de nitori ki oju má
ba ro oun. Lẹyin eyi o sure fun mi pe ngl o ri ẹran pa
o si tun wi fun mi pe bi mo ba ri ẹyẹ aparo ki n pa
ọkan bọ, nitori ẹilyẹ aparo ni o n wu oun lati jẹ, ṣebi
awọn obinrin ba ti loyun ayipada pataki ti de si wọn
ki i ṣe gbogbo ounjẹ ni o máa n wu Wọn jẹ bẹẹ ni ẹni ti ko
ba ṣe itọju aboyun kuro ni ipo eniyan , oun ni a ba máa
pe ni paramọlẹ ti o gbe àwọ̀ ekolo bora: ejo oloro
ni paramọlẹ ṣugbọn jẹjẹ ni ekolo n ṣire tirẹ̀ kiri.
Nitori naa mo n tọju iyawo mi pupọ pupọ ni akoko yii, mo
n kẹ ẹ gan-an ni, nigba ti o si sọrọ ẹyẹ aparo mo pinnu
ati wa aparo de gongo.. Ati pàápàá nigba ti ata pẹlu
alubọsa ba ṣe ipade lori aparo nnkan náà yoo bọ si i,
Lẹyin ti iyawo mi sìn mi si ọna diẹ mo ki i mo wi pe:
"Maa pada lọ si ile, iyawo mi àpé, maa wo ile de mi o,
emi náà kò ni pẹ, irẹsi ni ki o se de mi, nitori akaṣu
ẹkọ ni mo jẹ lanaa, bẹ́ẹ̀ ni ọkà ni mo Jẹ ni ijẹta, n o
gbiyanju ati pa ẹran bọ, bi ọwọ mi ba si ba aparo,

54

ỌPẸ APERIN ṢINA SINU IGBO OLODUMARE GỌNGỌ SỌ

a jẹ pe nnkan naa yoo se ẹnu 're.. Bi ẹnikẹni ba wa mi
de ile, wi fun Oluwarẹ pe mo yara bọ si ẹyin odi.'

" N ko rin jinna ju bẹẹ lọ nigba ti mo de apa kan ninu
Igbo Olodumare ti o ya mi lẹnu gidigidi, nitori nibẹ
ni awọn igi kò ti ni gbongbo ṣugbọn sibẹ ti wọn duro
ṣanṣan ti ewe wọn si dudu mirinmirin.. Awọn ẹranko
ibẹ n fọhun eniyan bakan naa si ni awọn ẹyẹ.

" Nigba ti mo de inu igbo yii nko ri nnkan kan rara.
N ko ri ẹranko bẹẹ ni n ko si ri ẹyẹ, ọkẹrẹ ko tilẹ gun
Igi kọja loju mi.. Mo rin titi n ko ri nǹkan kan.

"' Nigba ti o ṣe, atẹgun bẹrẹ si fẹ, gbogbo awọn igi ti
ko ni gbongbo wọnni si n fi ori balẹ wọn tun n dide.
Atẹgun náà pọ gidigidi o fẹ siyin o fẹ sọhun, awọn igi
ati itakun si bẹrẹ si kọlu ara wọn.

" Ọran naa le gidigidi, bi ko si aanu Ẹlẹdaa mi ni, igi
iba ti da pa mi—Ọlọrun tobi lọba.

" Nigba ti o pẹ diẹ ti ọkan ninu awọn igi giga wọnni
fori balẹ lẹbaa ọdọ mi mo 'yara jokoo si ori rẹ̀ ki o to dide,
igba ti atẹgun si tun fẹ ti o dide tan temi ti igi náà ni a
dide.. Bẹẹ ni igi náà ga, bi eniyan ba wo mi ni isalẹ nko
ju kekere lọ.. Inu mi kọ dun nigba ti mo de oke lọhun
nitori mo ri gbogbo agbegbe ibẹ kedere, eweko gbogbo
dudu mirinmirin ayika naa si lẹwa gidigidi.. Ṣugbọn
nigba ti o pẹ mo ri i pe dipo ayọ ẹkun l'o yẹ ki n máa
sun.. Nitori nigba ti mo de oke tan atẹgun ko fẹ mọ,
itakun duro bi o ti wà ri, awọn igi ko si fi ori balẹ,
ṣe, emi iba mọ ki n tete bẹ silẹ bi atẹgun ba fẹ ṣugbọn
nigba ti igi ti wa ni iduro ati sọkalẹ ko le ṣaijẹ iṣoro fun
mi. Nitori n ko le bẹ lati ori oke giga si ilẹ, bi mo bá șẹ eyiini ati apa ati ẹsẹ mi ni yoo run womuwomu.

Bẹẹ ni igi náà ga tobẹ ara rẹ̀ si dan tobẹ ti ko si ẹni ti o
le sọkale fun ara rẹ̀ rara. Eleyii mu ironu ba mi mo si
bẹrẹ si kabamọ ara ti o re mi ti mo fi hu iru iwa omugọ bẹẹ .

55


ỌDẸ APERIN ṢINA SINU IGBO OLODUMARE GỌNGỌ SỌ

" Ibi ti mo ti n ronu yìí ni mo ti ri agbọnrin kan ti o
n kọja lọ mo si ke si i mo ni, ' Agbọnrin o, jọwọ yọ mi
ninu ihamọ yii o.Igi l'o ṣubu lulẹ ti mo jokoo le ori igi
afi igba ti atẹgun fẹ ti igi ti o ṣubu lulẹ dide, idi rẹ̀
náà si ni eleyi ti iwọ fi ri mi ti mo le tente lori igi.
Olodumare ko nì jẹ ki o wọ ẹwọn lọsan gangan, Ọlọjọ oni
ko ni jẹ ki ebi ẹnu pa ọ o; agbọnrin mi ọwọn, pataki
ni iwọ jẹ laaarin awọn ẹranko, nitori iwọ funfun iwọ
si pupa bẹẹ ni ẹsẹ rẹ lagbara iwọ si ni iwo lori ṣaraṣara.
Àgbẹ̀ ti ko bu ọla fun ọ ko le ri iṣu jẹ, oloko ti o ba
wi pe kini iwọ jamọ yoo máa ṣiṣẹ danu ni, nitori náà mo
bẹ ọ nitori Ọlọrun Ọba ma ṣai gbiyanju ati yọ mi ninu
ọran mi yii ki n kuro nibi ti mọ bọ ha si lori igi.. Bi o
ba yọ mi n ko ni gbagbe rẹ laelae emi yoo mu o lọ si
oko agbẹ kan ti ila pọ si, iwọ yoo si jẹun ikun rẹ ylo
yọ bọnbọ.

" Nigba ti mo wi bayii tan agbọnrin náà da mi lohun
ṣugbọn idahun rẹ̀ lodi si ireti mi... O wi bayii pe:
' Iwọ ẹni ti n bẹ lori igi, aanu rẹ ṣe mi jọjọ; ṣugbọn ko
si nnkan ti mo le ṣe fun ọ. Awa agbọnrin kì i gun igi
nitori awa yatọ si ejo ati ọkẹrẹ bẹẹ ni awa ko ba ọbọ
ati ijimere mu... Iba jẹ pe mo le gun oke ni emi iba
lọ ni ti eleyii naa ki n to pada wa ṣe iranlọwọ fun ọ.
Bi iwọ ti ri mi lonii, iṣẹ ni awọn ẹranko ran mi, nitori
oni ni ọjọ ipade wọn Ibi kekere ni nnkan ti lọ, ẹni ti
a ran ni iṣẹ ti o n ṣire loju ọna, alafojudi ẹda ni; ẹni ti
a fun ni nnkan kekere ti ko dupẹ lọwọ ẹni, alaimoore ni ;
ẹni ti a fi ẹsẹ kọ ti ko ṣe ni ni pẹlẹ alaimọkan ni ;
nitori naa,mo ń fẹ́ lọ, oju n kan mi ,  bi o tilẹ jẹ pe ọrọ rẹ
jọ bi abẹtẹlẹ, ti iwọ si ṣe ileri ati fi oko ila han mi,
sibẹ nko ni le duro fun ọ ni imọran kan. Ko si abẹtẹlẹ

ninu Igbo Olodumare, nitori wiwọ ni ọna abẹtẹlẹ jẹ,
ṣugbọn ọna ootọ gbooro o n dan kooro—o digba o.

56

ỌDẸ APERIN ṢINA SINU IGBO OLODUMARE GỌNGỌ SỌ

" Ko pẹ pupọ ti agbọnrin lọ tan ti mo ri ehoro ti
n kọja lọ mo si tun gbiyanju mo ke si i mo ni, " Ehoro
o!' Oun naa si da mi lohun o ni, ' Iwọ ta ni n pe mi
lori igi ? ". Mo si tun dahun mo ni, 'Emi ọmọ eniyan 
ni n pe ọ lori igi, mo fẹ ki o ṣe iranlọwọ fun mi ki nle
tete kuro nibi ti mo le tente si lori igi. Ẹfuufu l'o fẹ
ti igi subu lulẹ ti mo jokoo, afi igba ti ẹfuufu ko fẹ mọ
ti igi dide mọ mi ni idi ti mo si ba igi lọ si oke ti ati
pada di iṣoro fun mi... Ṣugbọn bi mo ti ri ọ nisisiyi ọkan
mi balẹ, nitori, tani ẹranko náà ninu igbo ti yoo wi pe
oun ko mọ iwọ, ọgbẹni ehoro... Iwo ko dabi àwọn ẹlòmíràn ti oju inu wọn ti fọ, nitori bi oju inu ba ti fọ bi oluwarẹ tilẹ n ṣe ibi ko ni riran ri i pe ibi ni oun
n ṣe.. Bi iwọ ba ri ẹni ti ko ni itiju, mo fẹ ki o mọ pe
oju inu eleyiini ti fọ. Ṣugbọn, iwọ ọgbẹni ehoro, oju
inu rẹ la silẹ kedere, Iwọ lagbara ninu awọn ẹranko,
iwọ le sare ju pupọ ninu wọn, eti rẹ ko si kere bi a
ba fi we bi iwọ pàápàá ti tobi mọ.. Nitori naa, jọwọ ma ṣai
ran mi lọwọ nitori ọran yii ki o si gba mi ni iyanju
ọna ti n o gba ti n o fi sọkalẹ kuro nibi ti mo duro
si tente."

" Bayii ni mo sọrọ didun ṣugbọn sibẹsibẹ esi ehoro
tun lodi si ireti mi. O dahun o si wi pe, Ọrọ ti o
rọ bi ọgẹdẹ pupa ko fẹ esi ti o le bi okuta didan inu
omi. Ọrọ rẹ wu mi, iwọ ọkunrin yii, bi ko ba si iṣẹ ti
wọn ran mi ni emi iba duro ti ọ niyin, emi iba si sa
ipa mi de gongo, emi iba ri i pe iwọ ṣọkalẹ nibi ti iwọ
duro tente si lori igi. Ṣugbọn ma ṣe jẹ ki ọrọ yii ba ọ
lọkan jẹ, nitori awọn ẹlomiran n bọ lẹyin mi, bẹ́ẹ̀ ni bi
iwọ ko ba fi ọrọ rẹ jafara ti iwọ wi fun awọn ẹni ti n kọja, nnkan náà ko ni pẹ si i... Ṣugbọn mo be ọ
lọpọlọpọ, ma ṣe dabi awọn alaimoye eniyan ti wọn jẹ
ọlọgbọn loju ara wọn ti wọn ki i fi ọrọ wọn lọ eniyan ,

57


ỌDẸ APERIN ṢINA SINU IGBO OLODUMARE GỌNGỌ SỌ

awọn wọnni a fi aṣọ bo iwerepe mọra, ọrọ buruku a
fi ara mọ wọn timọtimọ, nigba ti wọn ba si n rẹrin
loju awọn ọmọ araye bayii, ibanujẹ a fẹyinti lori aga ni
ibi kọlọfin inu wọn. 

: Jọwọ jẹ ki n máa lọ ni temi, nitori oni ni igbimọ
awọn ẹranko, awọn agbalagba ni wọn ran mi ni
iṣẹ, bẹ́ẹ̀ ni ẹni ti o ba n fẹ ki oun dagba, oluwarẹ ko ni
fi nnkan agba jafara—pẹlẹ o, ọdẹ aperin, o ku laasigbo
náà , o digba diẹ na, ki ori rẹ ma ṣai gbe ọ kalẹ, ni ibi ti
iwa omugọ gbe ọ le tente.'

" Nigba ti ehoro pari ọrọ rẹ̀ o ki ire mọlẹ, o sare
tagbaratagbara: o ku emi nikan si ori igi, ete mi
gbẹ, itọ ẹnu mi yi, ikun mi ri pẹlẹbẹ, oju mi ri kan-ndo,
mo le gongo lori igi, mo dabi ijimere, mo fi ara we
inaki, mo ranti ile, mo ranti ọrẹ, aaro iyawo sọ mi,
iya ẹgbẹta jẹ mi, àbùkù ẹgbẹrin tọ le mi, mo pa oṣe
nla, mo sọkun agbalagba, mo fa oju ro, mo wo oke,
mo wo isalẹ, mo ronu titi, bẹ́ẹ̀ ni n ko ri nnkan ṣe nnkan.

" Ko pẹ pupọ lẹyin eyi ti ekute kan n rẹkọja, irọju
ni mo si fi mọ pe ekute ni, nitori ibi ti mo wa jinna si
isalẹ ohun gbogbo si kere gidigidi... Mo ke si i, mo ni,
' Ekute o!" Oun náà si dahun o ni, ' Tani n pe emi
ekute, emi ero inu igbo, emi ero inu aginju, emi ti
mo n ba aye mi kiri laaarin itakun ati igi?.. Emi náà 
si fesi mo wi pe: ' Emi Olowo-aye ni mo n pe ọ, emi
ọmọ Akọwediran, emi ọdẹ aperin, ọkọ Àjẹ́dìran, ẹni ti
o wa ṣe ọdẹ ninu igbo, ti iwọ ba tente lori igi... Jọwọ
ran mi lọwọ iwọ ekute ti n ṣire kiri, ko si ẹni ti o kere
niwaju Ọlọrun Ọba afi alabosi eniyan ti o pe ole ki o wa
ja ti o tun lọ wi fun oloko ki o wa ṣọ oko, oloko dupẹ
ole dupẹ bẹẹ ni idajọ alabosi di ọrun alakeji... Iwọ
ekute Igbo Olodumare, iwọ kere loju eniyan , bi o tilẹ jẹ pe
ìwọ tobi ju okete ibomiran lọ, ṣugbọn kini kan ni mo

58

ỌDẸ APERIN ṢINA SINU IGBO OLODUMARE GỌNGỌ SỌ

fẹ ki o mọ: iwọ ko kere niwaju Ọlọrun Ọba... Iwọ
ki i ṣe agabagebe ti o fi ẹjẹ si inu ti o tu itọ funfun
jade; ti o yin eniyan loju ti o bu eniyan lẹyin, ekute mi
ọwọn, jẹ ki n sọ itan kekere kan fun ọ—lọjọ kan, emi
ati alabosi jọ wà ninu ẹgbẹ, nigba ti o ṣe akiyesi pe
ọkunrin kan n fẹ ba ẹgbẹ jẹ, gbogbo wa pa ẹnu pọ
pe ki ọkunrin náà kuro ninu ẹgbẹ, afi igba ti a tuka
ni ibi ipade tan ti alabosi rọra yọ kẹlẹkẹlẹ tọ ọkunrin.
náà lọ ti o wi fun un pe oun ko ni ọwọ ninu ero wa.
Asẹyinwa asẹyinbọ gbogbo ẹgbẹ gbọ, oju si ti alabosi
gidigidi, nigba ti a beere ọrọ yii, alabosi dahun bi
akololo o dabi ẹni pe ki gbogbo wa bẹ ẹ lori.. Ekute
mi ọwọn ìwọ ko dabi awọn wọnyi mo si bẹ ọ ki o ma ṣai
fi iwa ododo rẹ han mi lonii, ki o ma ṣai fi ootọ inu ba
mi lo, ki o wi fun mi nisisiyi pato, ọna ti mo le gba fi
yọ kuro ninu ihamọ yii, nibi ti iwa omugọ gbe mi le
tente.'

" Bẹ́ẹ̀ ni mo sọrọ fun ekute yii oun náà si fun mi ni esi
ti o yẹ, o dahun o wi pe:

"Iwọ ọdẹ ti n bẹ lori igi, mo dupẹ pupọ fun ọrọ
rere ti o sọ nipa mi.. Rọju mu suuru diẹ si i.. Suuru ni
awọn olori mu ki wọn to de ipo olori, suuru ni awọn
aṣaaju mu ti wọn ko fi ko awọn ero ẹyin ṣina, suuru
ni Ọlọrun Ọba mu ti ko fi run awọn ọmọ araye ṣuṣu.
Oni ni ọjọ awujọ awọn ẹranko, nibi ti oniruuru ẹranko
gbogbo pejọ si ti wọn n pero nipa igbesi aye wọn ;
ebi ni n pa mi ni mo rọra yọ kẹlẹkẹlẹ kuro laaarin wọn,
nitori bi ebi ba ti kuro ninu iṣẹ, iṣẹ buṣe. Ṣugbọn
kiyesi ọrọ ti mo ma ba ọ sọ nitori ki iwọ ba le tete yọ,
ogunlọgọ eniyan ni o ti hu iru iwa ti iwọ hu yii ri, ṣugbọn
olukuluku wọn l'o ku si ori igi. Nigba ti ipade ba pari
iwọ yoo gbọ agogo, lẹyin agogo ni iwọ yoo máa ri
ẹfuufu lile, ẹfuufu náà yoo lagbara ju eyi ti o ko fẹ lọ.

59


ỌDẸ APERIN ṢINA SINU IGBO OLODUMARE GỌNGỌ SỌ

Akoko náà ni ki iwọ wa ọna ki iwọ le jade. Ṣugbọn
ẹfuufu náà yoo lagbara gidigidi, nitori bi awọn igi ti n fi
ori balẹ náà ni wọn o tun máa dide. .Jọwọ ṣọra ki igi
má ba gba ọ lori, ki igi má ba lu ọ ni ipakọ, ki egungun
ori rẹ má ba fọ, ki ìmùdùnmúdùn ori rẹ má ba jade,
ki iwọ má ba ṣe bẹi di ero ọrun. Ọrọ ti mo ni sọ ko
ni ju eleyi, mo n wa ounjẹ lọ nisisiyi, nigba ti mo ba
jẹun tan n o tun pada wa wo ọ, o digba o, o ku
rògbòdìyàn náà , ki Ẹlẹdaa rẹ ma ṣai gbe ọ sọkalẹ nibi ti
iwọ le tente si lori igi. '

" Bayii ni ekute sọ fun mi mo si dupe lọwọ rẹ̀
gidigidi mo ni, ' Mo dupẹ lọwọ rẹ o ìwọ ekute, ki
Ọlọrun bo ọ ni aṣiri, ki Olodumare da ọmọ si fun ọ,
ede rẹ ye mi daradara, mo gbọ, n o máa reti agogo
náà , n o si mura silẹ de ẹfuufu, n ko si ni jẹ ki igi de ibi
ipakọ mi.. Ki iwọ náà máa kiye sara o, jẹẹjẹẹ ni ki o máa 
rin lọ, ọmọ onilẹ tẹ jẹjẹ, ajeji tẹ ẹ girigiri, ma ṣe jẹ ki
pakute mu ọ o.. Nitori bi pakute ba lọ ba ọ ni ibi
buruku ko ni dara.. Bi o ba ba ori, ori le fọ ; bi o ba
ba ẹsẹ, ẹsẹ le ge danu, o si le sọ oluwarẹ di ẹni ti n rin
yẹnkuyẹnku kiri... Pẹlẹ ọ, ekute, ba mi ki awọn ara
ile rẹ, nigba ti mo ba sọ kalẹ tan, n o wa mọ iho rẹ̀,
ṣugbọn bi n ko ba si le sọ kalẹ mọ, a jẹ pe a le ṣai tun
ri ara wa mọ o.

" Nigba ti mo pari ọrọ mi tan ekute mu ọna rẹ̀ pọn,
o n wa ounjẹ oojọ rẹ̀ lọ, o si wa ku emi, mo le tente s'ori igi.

" Nigba ti o pẹ mo bẹrẹ si gbọ agogo, eleyiini si fihan
mi pe awọn ẹranko pari ipade wọn. Mo yara jokoo
daradara mo di mọ itakun kan ti o fà mọ igi ti mo wa
lori rẹ̀ mo n reti ẹfuufu lile ti ekute sọrọ rẹ̀ fun mi. Àṣé
itakun ti mo di mọ nì, ara igi miiran l'o ti dide; nigba ti
atẹgun si bẹrẹ ti igi ti mo jokoo le n fẹ lọ foribalẹ igi ti
itakun náà di mọ dide duro ṣe ni mo si ba ara mi ti mo

60

ỌDẸ APERIN ṢINA SINU IGBO OLODUMARE GỌNGỌ SỌ

n fì dirodiro.. Inu eleyi ni mo wà titi igi ti mo duro le
lẹẹkan fi foribalẹ tan ṣugbọn mo n reti igba ti yoo tun
dide wa ba mi. Nigba ti o dide de oke tan were mo
mu ọwọ kuro lara itakun ti o lo mọ igi miiran yii mo
si yara di mọ igi temi.. Lẹyin eyi ni igi temi tun wa
lọ fori balẹ lẹẹkeji, bi ori rẹ̀ si ti balẹ bayii, mo bẹ silẹ
ki o to tun dide.

" Nigba ti mo de ilẹ o rẹ̀ mi pupọ nitori mo ti pẹ
pupọ lori oke ebi si ti pa mi inu mi ti di pẹlẹbẹ, mo
ba rọra jokoo si apakan mo n sinmi.

Ko pẹ púpọ̀ ti mo n sinmi yii ni mo bẹ̀rẹ̀ si gbọ iro bọ̀ lẹyin mi nigba ti mo si wo ibẹ mo ri oniruuru àwọn ẹranko, wọn n ti ipade bọ wọn si kọjú si apa ọdọ mi ẹru bá mi gidigidi n ko si to ẹni ti n yín ọ si èyíkéyìí ninu wọn, ọpọlọpọ ẹranko alagbara ni n bẹ ninu wọn. 
Mo yara gbe ìbọn mi mo bẹ̀rẹ̀ si sa lọ. Eyi ti o wa ya mi lẹ́nu ni eyi pe ibikibi ti mo ba ya si ni àwọn ẹranko wọnyi n ya si afi bi ẹni pe emi ni wọn ń wa kiri ni, bẹẹ ni wọn n lọ ni tiwọn ni ṣe lo jọ bẹẹ loju mi. 
Ibi ti mo ti ń sa kiri yii ni mo ti ri abẹ itakun nla kan ti o kun fun ewe ti o ni oríṣìíríṣìí ipanti, ti o dabi awusa ti o si ri rẹ̀gẹ̀jì rẹgẹji. Mo ki ori bọ inu ipanti gbígbẹ pẹlu ọpọlọpọ ẹ̀rún igi. 

" Nigba ti mo jade tan mo sinmi diẹ.. Ibi ti mo ti
n sinmi yii ni mo ti gbe oju soke ti mo ri awọn ẹyẹ nla
gbogbo ti wọn n fo kaakiri mo si pa ọkan ninu wọn.
Mo da ina mo sun ọkan náà mo si jẹ ẹ tan patapata.
Lẹyin eyi mo lọ si ibi omi kekere kan bayii ti o n ṣàn
lati ori apata kan wa si isalẹ mo si fi ewe titobi bu
omi mu.

" Nigba ti mo sinmi diẹ lẹyin eyi mo wa dide mo
n wa ọna ti n o ba pada lọ si ibugbe mi lọdọ Ọba Igbo



ỌDẸ APERIN ṢINA SINU IGBO OLODUMARE GỌNGỌ SỌ

Olodumare ṣugbọn n ko ri ọna rara, mo rin siwa mo
rin sẹyin ko tilẹ si ibi ti o jọ bi ẹni pe mo mọ... Bi ire
bi ere ilẹ n ṣu lọ sibẹ n ko ri oye ọna rara. Bayii ni
mo ; ti ilẹ ṣu mi si imu igbo naa lọjọ yii. 

" Ki n má ba ọrọ lọ bi ilẹ bi ẹni, mo fẹ ki gbogbo
eniyan lori ilẹ aye mọ pe bẹẹ ni mo ṣe ti mo ṣina sinu
igbo náà fun odidi ọdun mẹta.

"Ni akoko ti mo ṣina yii, n ko le fi ẹnu mi sọ fun
awọn eniyan , o si ṣoro fun ọwọ mi lati kọ fun awọn
araye, gbogbo awọn nnkan ajeji ati nnkan ijinlẹ ti mo
ri, ti mo gbọ, ti mo ba lo, ti o si ṣe alabaapade mi.
Loootọ bi o tilẹ jẹ pe ẹni ti o ni ọrọ pataki ninu ti ko ri
eniyan lati sọrọ náà fun dabi ẹni ti ebi n pa ti o ri ounjẹ
ti ko gbọdọ jẹ, sibẹ ki i ṣe ohun gbogbo ti agbalagba
ba n ri ni agbalagba le sọ. N o sọ iba diẹ ṣoki ninu
ohun ti oju mi ri ninu ọdun mẹta yii ki o to di pe mo
ri oye ọran mi. 

" Fun odidi ọdun kan gbako eso igi ni mo fi ṣe
pataki ounjẹ. Mo yinbọn titi ẹ̀tù fi tan ni apo mi
ṣugbọn awọn ẹran ti mo ri pa ni akoko ti ẹ̀tù wà ṣe
mi loore gan-an ni. Nigba ti ẹtu tan mo bẹrẹ si okùn didẹ
si oju ọna awọn ẹranko mo si n fi ada mi pa ẹja kaakiri
inu omi ṣugbọn sibẹsibẹ mo n yi inu igbo kiri mo si
n wa eso igi ti n o jẹ. :

"Inu iho kan bayii ni mo fi ṣe ile nigba ti o si pẹ
diẹ ti mo ti n gbe inu iho náà mo tun un ṣe dáadáa mo si
ṣe oniruuru iyara si i. Mo ṣe ibusun lọtọ. Mo wa ewe
wẹrẹ mo ko o jọ mo si ko ọpọlọpọ ewe titobi mo fi

bo ogunlọgọ ewe wọnni mo fi eleyi ṣe ìrọ̀rí si ibusun
mi.. Mo wa okuta nla kan mo fi ṣe ilẹkun mo si lu
iho kekeke si oke iho náà , mo fi awọn wọnni ṣe ferese,
nitori bi o tilẹ jẹ pe okuta ni gbogbo ẹgbẹ iho mi yii
sibẹ apa kan ori rẹ̀ ni o jẹ okuta apa kan ti o si jẹ erupẹ

64

ỌDẸ APERIN ṢINA SINU IGBO OLODUMARE GỌNGỌ SỌ

ni mo ṣe awọn ferese mi si... Awọn ẹranko nla gbogbo
ni o ti n gbe inu iho yii ki n to de ṣugbọn nigba ti mo
ti de ibẹ ni wọn ti sa jade fun mi...

" Ibi ti mo ti n yi igbo kiri mo ri ọpọlọpọ igbin,
ikarawun wọn ni mo si fi n pọn omi ti mo tò wọn jọ lẹsẹẹsẹ si inu iho mi.. Bayii ni mo n ṣe ti mo n lo ibà anfaani diẹ ti mo ni ti mo si n ba igbesi aye mi lọ.

" Nigba ti o di oṣu kẹjọ ti mo ti de inu igbo yii ẹfuufu
nla kan fẹ lọjọ kan bayii ẹfuufu náà pọ pupọ oju awọsanmọ
si kun fun ọpọlọpọ ipanti.. Ibi ti mo ti n wo oke ni
mo dede ri haha agbado kan ti ẹfuufu n gbe kiri mo si
n ṣe akiyesi ibi ti haha náà yoo balẹ si. Nigba ti o máa 
balẹ o balẹ si oju odo kekere kan ti o n ṣàn, odo náà 
sì n gbe e lo.. Mo yara tẹ le e mo si n le haha naa lọ titi
o fi de ibi itakun kan ti o wà loju omi ti o duro; nibẹ
náà ni mo si ba a ti mo mu un. Ohun ti o jẹ ki n tẹ le e
ni pe mo fẹ wo o dáadáa bọya ibi ti ẹfuufu ti fẹ ẹ wa ko
jinna, nipa bẹẹ mo si le ri àmì lati fihan mi pe sibẹsibẹ
mo le yọ ninu ihamọ mi.

" Nigba ti mo wo haha náà n ko ri ami kan ṣoṣo lati
fihan mi pe ibi ti o ti wa sunmọ mi rara nitori gbogbo
akiyesi ti mo ṣe ni o fihan mi pe ọna ibi ti haha agbado
náà ti wa jinna, nitori ibi ti mo mọ ti agbado bẹẹ  wa
pàápàá jinna si Igbo Olodumare gidigidi. Ṣugbọn ohun
ayọ ti mo ri ni pe nigba ti mo wo inu haha náà dáadáa 
mo ri ẹyọ agbado gbigbẹ kan. Nigba ti mo ronu titi
ohun ti mo le ṣe nipa ẹyọ agbado yii ti n ko ri mo
ni, ' Jọwọ Ọlọrun má ṣai kọ mi lọgbọn ti n o gbà
pẹlu agbado yii o.' Lẹyin eyi mo mu haha mi náà lọ
si inu iho mi mo si sun mọju ọjọ náà . Nigba ti ilẹ mọ
ṣe ni o dabi ẹni pe bi emi ti sun lọ nì, ọkan mi ko sun,
o n ronu leri agbado yii, nitori bẹẹ ni ọpọlọpọ nbkan ti
eniyan ba n ronu rẹ̀ maa n dede dẹ Oluwarẹ̀ lọrun ati ṣe

63


" Mo mu ada mo n fi fa irungbọn mi."

bi oluwarẹ ba sun orun diẹ ti ọkan sinmi. Bi mo ti
ji ni ọkan mi ti sọ fun mi pe ki n lọ ṣe oko kekere kan
ki n lọ gbin ẹyọ agbado kan náà si i.. Bẹ́ẹ̀ ni mo mura
ti mo ṣan oko ti mo gbin agbado mi kan yii si i. Nigba ti
o ṣe, agbado yii hù, bi ire bi ire o dagba o si yọ ọmọ,
o yọ ọmọ meji nla nla.. Nigba ti wọn gbo n ko Jẹ wọn
mo tọju awọn agbado nla meji náà titi wọn fi gbẹ
bẹẹ ni ọpọlọpọ ọmọ l'o wà lara agbado náà . Nigba ti o
tun di akoko ojo mo'gbin gbogbo ẹyọ agbado ti mo
ni si oko titobi kan bayii ti mo ṣe nigba ti awọn agbado
mi si wa gbo mo bẹrẹ si jẹun. ;

" Ṣugbọn ẹni ti o ba ri mi lakooko yii ko le mọ mi
rara nitori aṣọ ara mi kun fun eeri, loootọ mo n gbiyanju

64

ỌDẸ APERIN ṢINA SINU IGBO OLODUMARE, GỌNGỌ SỌ

mo n fọ ọ ninu omi ṣugbọn ko si ọṣẹ. Mo n wẹ̀ ṣugbọn
ewe ni kaninkan mi, eyi ti o buru ju lọ lara mi patapata
ni irun ori mi ti o kun ati irungbọn mi ti o kun tobẹ
ti oun ati irun ori mi pade ara ti wọn bo mi loju tobẹ
ti o fi jẹ pe ṣe ni oju mi n dan yinrinyinrin ninu lọhun
ti o si dabi ẹni pe irun kọ ile fun oju mi ni. Nigba ti
o ṣe ti mo lọ si ibi ti omi kan bayii wa ki n ba wo oju
mi nitori odo ni mo fi n ṣe digi, nigba ti mo de odo yii
ti mo wo isalẹ ti mo ri ara mi ẹru ba mi pupọ nitori
ko si iyatọ laaarin emi ati inaki rara.. Nigba ti o ṣe ti
mo ronu mo ri i pe ki i ṣe nitori ki eniyan ba ri ni ni a
ṣe n tọju ara ẹni bi ko ṣe wi pe ki alara pàápàá ba gbadun
ara rẹ̀ ẹni ti o n tọju ara rẹ̀ nitori ki eniyan ba ri oun nikan,
ọbun ni eleyiini.

" Nitori idi eyi, mo pinnu ati ṣe itọju ara mi.. Ko
si ọbẹ lọwọ mi rara afi ada, mo si bẹrẹ si pọn ada mi.
Mo pọn ọn fun odidi ọjọ kan ẹnu rẹ̀ si mu daradara.
Lẹyin eyi mo mu ada mo n fi fa irungbọn mi.. A!
Ohun ti o ba nnkan mu ni a fi n ṣe nnkan, ada ṣoro lati
fi fa irungbọn, ọbẹ ni o ba irungbọn mu. Oju mi rí nnkan ki n to le fi ada ge diẹ ni irungbọn mi. Ṣugbọn
Irungbọn nikan náà ni mo le fi ada fa mọ, bi mo fẹ bi
mo kọ̀ mo ni lati fi irun ori mi silẹ ni kikun ki n máa
gbe eleyiini kiri.

" Ṣugbọn bi a ba ti mu ti irun ori mi ati ti irungbọn
mi yìí kuro, nigba ti mo ti gbe inu igbo náà pẹ ni inu
mi ko ti bajẹ mọ: nitori mo ti mọ ọgbọn awọn
agbalagba wọnni ti o wi pe bi o ti wu ti ipo ọmọ eniyan 
ẹyin to lori ilẹ aye, o yẹ ki oluware lo anfaani ipo náà 
to bi o ti yẹ, aṣiwere ni ẹni ti o wi pe ti oun tan ninu
aye, bi ẹmi ba n bẹ ireti n bẹ; ero temi lakooko náà 
ni eyi wi pe bi o tilẹ jẹ pe, mo wa ni emi nikan ṣoṣo sibẹ
ẹmi mi n bẹ, ọgbọn ori mi yatọ si ti ẹranko , bẹ́ẹ̀ ni

65

ỌDẸ APERIN ṢINA SINU IGBO OLODUMARE GỌNGỌ SỌ

Olodumare ti o da ẹnu fun mi ko ni ṣai mọ ọna ti Oun
o gba ti Oun O fi jẹ ki n maa ri nnkan fi si i.. Bẹẹ ni mo
pinnu lọkan mi pe bi o ba ṣe ibẹ ni n o ti lo iyoku

igbesi aye mi n o gbiyanju ati lo o tayọtayọ, ṣugbọn :

bi Ẹlẹdaa mi ba wi pe ki i ṣe ibẹ ni, ọjọ n bọ ti yoo yọ mi
jade.

"Ṣugbọn nnkan kan wa ṣẹlẹ nigba ti o di ọdun kẹta
gere ti mo ti ṣina sinu igbo yii, bayii ni: ṣe l'o di ọjọ
kan ti mo rin lọ si inu igbo ti mo wa eso igi lọ. Mo
ri ọpọlọpọ ijapa ṣugbọn n ko ri awọn igbin ju bẹẹ  lọ
inu si n bi mi nitori igbin tobi ju ijapa ninu Igbo
Olodumare ṣugbọn awọn ijapa ibẹ kere ju iru ijapa ti
a maa n ri lọ.. Ko pẹ pupọ ti mo n yi igbo kiri ti òjò
nla bẹrẹ si rọ bẹẹ ni n ko i ti i de ibudo mo si sapamọ si
inu iho kekere kan. Ṣugbọn ojo yii pọ gidigidi bẹẹ ni
ẹfuufu n fẹ kikankikan. Ko pẹ ti mo de inu iho yii ti
àgbàrá ojo fi le mi jade ti mo si tun sa si iho miiran.
Ninu iho keji yii agbara ojo tun le mi jade, ojo náà pọ
tobẹ ẹfuufu si fẹ tobẹẹ gẹẹ, n ko i ti i ba iru rẹ̀ pade lati
ọjọ ti mo ti ṣina si ibẹ. Nigba ti o pẹ ojo yii da mo
si mura mo kọ ori si ibudo mi, nigba ti mo máa de ibẹ
igi nla kan bayii ti wo si ọkankan iho mi, igi náà si ti
yi okuta kuro lẹnu iho mi. Nigba ti mo wo inu iho
mi bayii, ṣe ni agbara ojo kun inu rẹ̀ bamubamu,
gbangba bayii ni mọ si n wo awọn ikarawun igbin ti
mo fi n pọn omi ati igba ẹyin ijapa ti mo n lo bi awo
ounjẹ gbogbo wọn dabi ọkọ loju omi. Eyi ti o buru
ju gbogbo ọrọ yii lọ ni pe ina ti ku bẹẹ ni igi iṣana kan
ni o kù si inu ile iṣana ki n to lọ ojo si ti pa iṣana náà 
tobẹẹ ti ibi rogodo ti a fi n ṣana ni ori rẹ̀ ti bo sọnu.
Eleyii wa fun mi ni ibanujẹ tobẹẹ ti mo fẹrẹ sọ ireti
nu patapata. Mo kigbe lohun rara mo si wi pe:
''Temi di ọwọ rẹ o, Ọlọrun Ọba.'

66

ỌDẸ APERIN ṢINA SINU IGBO OLODUMARE GỌNGỌ SỌ

" Nigba ti o pẹ diẹ ti mo ronu titi ti n ko mọ nnkan
ti mo le ṣe, mo gbe apo mi, mo gbe ibọn mi, mo fi
ori le inu igbo, mo n lọ.

" Nigba ti o pẹ diẹ mo ja si ọgba igi eleso kan ti
o kun fun oniruuru eso didun iru eyi ti n ko i ti i ri jẹ lati ọjọ ti mo ti ṣina yii. Mo ri ibẹpẹ, ọsan, ọpẹ oyinbo,

oro, ọgẹdẹ pupa, orombo, ati oniruuru eso igi miiran
ti o ti origun mẹrẹẹrin aye wa si ilẹ náà .

"Mo wo yika bọya ẹnikan l'o ni awọn igi eleso
wọnyi n ko si ri nnkan kan lati fihan mi pe o wa ni
kawọ ẹnikẹ́ni. Igba ti o si jẹ pe nnkan abami l'o kún inu Igbo 
Olodumare, mo ṣebi ọgba náà wà nibẹ lati

inu 
maa fi tọju awọn ti o ba ṣina si inu igbo náà ni—mo ba
bẹrẹ si jẹun. Nigba ti mo jẹun ti mo yo bamubamu,

mo jokoo, mo fi ẹyin ti igi kan bayii, mo sun lọ.
"'Orun yii wọ mi lara nitori pe aarẹ ti mu mi ki o to
di pe mo sun, bi mo si ti bẹrẹ si la ala didun kan ni
ẹnikan dede ji mi... Igba ti mo si la oju ti mo wo
oluwarẹ mo ri i o di ọmọkunrin arẹwa kan ti o wọ
aṣọ funfun ti o si tun de fila funfun ti o si wọ ṣokoto
funfun pẹlu. Mo ki i oun náà si ki mi, lẹyin ti o ki mi
tan o ṣe ibeere lọwọ mi bayii o wi pe, Ki l'o n wa laaarin
ọgba wa ?'. Emi náà si dahun mo ni, ' Ọgba ẹyin
meloo ?' Oun naa si dahun o ni, ' Ọgba baba mi." Emi
náà tun beere mo ni, ' Ta ni baba ti o bi ọ?" Oun náà 
tun da mi lohun pẹlu, o wi pe: ' Baba ti o ju baba
ẹlomiran ni baba ti o bi mi... Eleyii tun mu ki emi
náà sọrọ mo ni, ' Bi baba ti o bi ọ tilẹ ju baba ẹlomiran,
sibẹ baba ti o bi ọ ko ju baba ti o bi mi, nitori náà jọwọ
jẹ ki n mọ baba ti o tobi náà ti o jẹ baba ti o bi ọ. Baba
ti o bi emi yii ni Akọwediran, baba Akọwediran si ni
Idakẹrọrọ-òde, Idakẹrọrọ-ode to baba fun Akọwe-
diran, Akọwediran to baba fun emi, Olowo-aye,

67


ỌDẸ APERIN ṢINA SINU IGBO OLODUMARE GỌNGỌ SỌ

nitori naa, ko si baba ti o jẹ baba ti o tobi ti o ju baba
ti o bi mi, nitori naa emi bẹ ọ tọkantọkan, ma ṣai jẹ ki
n mọ baba ti o tobi naa ti o jẹ baba ti o bi ọ.'

" Nigba ti mo sọrọ yii tan ọkunrin náà wo mi o poṣe
ko si fesi ọrọ mi ṣugbọn dipo bẹẹ o yi oju pada o n lọ
bi ẹni pe o n lọ fi ẹjọ mi sun ẹnikan pataki ti yoo wa
jẹ mi ni iya ohun ti mo ṣe.

"Ṣugbọn mo ṣe akiyesi ibi ti ọkunrin náà ba lọ
nigba ti o si ṣe diẹ ti mo wo agbegbe yika mo ri i pe
ojo tun ṣu, laipẹ mo bẹrẹ si gbọ ariwo, àṣé ariwo ẹfuufu
ni. Nigba ti ẹfuufu náà fẹ de ọdọ mi oju mi ri nnkan,
nitori ẹfuufu eleyi tun wa pọ ju eyi ti o le mi kuro ni
iho mi lọ nigba ti ẹfuufu naa fẹ de ọdọ mi nnkan náà ko
ṣee fi ẹnu sọ: gbogbo igi n fi ori lu ara wọn ; itakun
n kọ lu itakun; ewe gba oju ọrun kankan, imọ ọpẹ
wà ni hilahilo; igi n rọ kẹ̀kẹ̀, ogunlọgọ wọn si n wo
lulẹ lẹbaa ọdọ mi.. Inu eyi ni mo wà ti ojo bẹrẹ si rọ
ojo naa si pa mi titi mo fi n pa eyin keke.Mo sa wọ
abẹ ipanti sibẹ alaaafia ko si fun mi, mo sa pamọ si igọ
igi, sibẹ ojo n fẹ lù mi, gbogbo aṣọ mi tutu wọn si
lẹ mọ mi lara Akoko- yii ni mo wa bẹrẹ si ṣe iyemeji
bọya mo tun le ṣe nnkan kan lori ilẹ aye yii mọ ọkan
mi rẹwẹsi pupọ ero buruku buruku gbogbo l'o si n bọ
si inu mi, o si dabi ẹni pe ki n tikara mi pa ara mi.

" Ibi ti mo ti n ronu bayii ni mo ti wo iwaju ti mo ri
okuta nla kọ̀bìtì kan.. Mo mura o di ibi okuta yii.
Nigba ti mo de ibẹ mo ri ọna kekere kan ti o ba inu
iho okuta náà lọ. Mo tẹ le ọna yii ki n ba wa aye bọya
mo le ri ibi fi ori pamọ si, ṣugbọn iyalẹnu l'o jẹ fun
mi wi pe were ti mo ti rin to bi ẹsẹ bata mẹfa ni mo
ba ara mi ninu ile nla kan ti o tobi gidigidi ti o si
lẹwa pupọ. Lati ọjọ ti mo ti n rin kaakiri ninu aye yii
n ko ba iru ile náà pade ri, o tilẹ dara ju aafin ọba Igbo

68

ỌDẸ APERIN ṢINA SINU IGBO OLODUMARE GỌNGỌ SỌ

Olodumare lọ. Ni origun mẹrẹẹrin ile náà ni mo ti ri
awọn ẹyẹ kekeeke ti wọn dabi alapandẹdẹ ti wọn
tò lọ lẹsẹẹsẹ. Wọn pọ pupọ n ko si ro pe wọn din ni
ẹgbẹrun rara.. Bi eniyan ba kọ wo o ko ni ro pe
ohun ẹlẹmii ni wọn, nitori pe wọn ko kuro ni ibi kan,
olukuluku duro si ipo rẹ̀ ni. Awọn ẹyẹ wọnyi n dan,
wọn pupa bi goolu aya wọn funfun bi fadaka, bẹ́ẹ̀ ni
ẹnu wọn dabi eyin erin.. Bi mo ti duro ti mo n wo
wọn ni mo dede ri ti gbogbo wọn bẹrẹ si kọrin
lẹẹkan ṣoṣo, wọn n yin Ọlọrun logo... Orin náà dun
tobẹẹ ti mo fi gbagbe ibi ti mo wa, nko ranti ìyà ti o
ti n jẹ mi mọ, mo la ẹnu silẹ, diẹ l'o si ku ki itọ ja silẹ
lẹnu mi.

" Ibi ti mo ti n gbọ orin didun yii ni mo ti ri ilẹkun
kan ti o dede ṣi ni ẹgbẹ ogiri ni ẹba ọdọ mi bẹẹ ni ko
si ilẹkun ni ibẹ nigba ti mo kọ de, nigba ti mo si wo
oju ọna ibẹ mo ri kiniun kan ti o ba ni lẹru pupọ, o n bọ
lọdọ mi.Nigba ti mo si yipada njẹ ki n ba máa sa lọ
n ko ri oju ibi ti mo ba wọ ile náà mọ, mo sare siwa sare
sẹyin n ko mọ eyi ti mo le ṣe mo ba fi ara pamọ si
origun kan ninu ile náà wi pe ki kiniun náà máa bọ ki o
kuku pa mi jẹ. Ara kiniun náà jẹ idẹ o n dan yinrin-
yinrin o si lẹwa pupọ... Iyalẹnu ni o jẹ fun mi pe
nigba ti kiniun naa ti kù bi ẹsẹ mẹfa ki o de ọdọ mi ni
o ti duro ti o bẹrẹ si ke, ohun rẹ̀ si dabi igba ti ẹẹdẹgbẹwa
apaara ba san pọ loju ọrun lẹẹkan ṣoṣo.

" Ko pẹ lẹyin eyi ni mo ri obinrin arẹwa kan, o
n bọ niwaju mi mo si ṣe akiyesi wi pe ọpọlọpọ awọn
abami ẹda tẹ le e lẹyin, wọn dara pupọ, ara wọn tutu
nini o n dan bi ara ọmọ tuntun oojọ, bẹ́ẹ̀ ni aṣọ ara wọn
n tan imọlẹ bi oorun ọsan gangan. Nigba ti obinrin yii
sunmọ ọdọ mi ti o de ibi ti kiniun idẹ nì wa, o dahun
o si wi pe: 'Iwọ kiniun Ẹlẹdaa, kiniun idẹ, iwọ ti a

69

ỌDẸ APERIN ṢINA SINU IGBO OLODUMARE GỌNGỌ SỌ

paṣẹ fun lati máa ṣọ ẹnu ọna isa oku, kuro loju ọna
fun mi.. Mo ti gba aṣẹ lọwọ Olodumare ki n to kuro
ni ode ọrun.. Mo ti de odo dudu ti i ṣe odo aro, mo ti
rekọja odo pupa ti i ṣe odo ẹjẹ, mo si ti sọ fun awọn
ọkẹ aimoye oku ti wọn n reti idajọ Ọlorun Ọba.'

" Nigba ti obinrin náà wi bayii tan kìnnìún 'náà bila
sẹyin, Obinrin náà si fa iwe nla kan yọ o fihan kiniun
yii, àṣé iwe aṣẹ ti o ni edidi Ọlọrun ni eyiini, igba ti o
fi eleyi han ẹranko náà ilẹ mì tìtì, ilẹ la ẹnu, kiniun idẹ
nì si ba inu iho ilẹ lọ.

" Nigba ti kiniun yii lọ tan obinrin nì wọ inu ile ti
mo wa, oun ati awọn arẹwa ti wọn tẹ le e.. Nigba ti
mo wo o daradara, mo ri i, o di iya mi: mo ba sare
si i ki n di i mu ṣugbọn ofo ni mo di mu, mo tun sare
si i ki n di i mu lẹẹkeji ofo ni mo tun di mu, nigba ti
mo si sare si i lẹẹkẹta ki n di i mu ti o tun jẹ pe ofo ni
mo di mu mo bu si ẹkun awọn ero ẹyin rẹ̀ si bu si
ẹrin ṣugbọn iya mi naa bẹrẹ si sọkun pẹlu mi—A! Ko
si eniyan ti o dabi iya, obinrin fẹran ọmọ.Iya mi dahun
o si wi pe:

 Ọmọ mi, Olowo-aye, ọmọ mi.Oju mi ti n ba ọ
kiri ninu irinkiri rẹ. Nigba ti ara mi ko si gba a mọ
mo tọrọ aaye ni ode ọrun ki n ba wa fi oju ganni rẹ.

''Ioootọ awọn ara aye ni oye pupọ, bẹ́ẹ̀ ni awọn
ara ọrun ni imọ pupọ, ṣugbọn ko si ẹda náà ni ode aye
tabi ni ode ọrun ti o mọ ibi ti kọkọrọ ifẹ iya si ọmọ
rẹ̀ wa afi Ọlọrun Ọba nikan ṣoṣo. Ọmọ ti o ṣe afojudi
si iya rẹ̀ ti lu ofin karùn-ún Olodumare, eleyiini wọ ewu
ijangbọn si atari, o sì fi aṣọ iparun bora. Olowo-aye,
baba rẹ wi pe ki n ṣe ọ pẹlẹ, o ni ki n ki ọ dáadáa , o wà
ninu isinmi, lori ibusun anfaani ti Olodumare ti pese
silẹ fun awọn oku ti wọn ti lo igbesi aye wọn daradara.
Iwọ ọmọ mi, ma ṣe jẹ ki ẹru ba ọ, aye rẹ ko ni ṣai dara.

70

ỌDẸ APERIN ṢINA SINU IGBO OLODUMARE GỌNGỌ SỌ
Ọlẹ eniyan ni n bẹru iṣoro, iṣoro ko si niwaju alagbara ọkunrin, awọn eniyan pataki wo idina bi ẹni pe ko
jamọ nnkan kan rara, bẹẹ ni oke dabi pẹtẹlẹ niwaju awọn
alagbara, Ma ṣe bẹru iṣoro, ọkunrin ki i bẹru iṣoro,
oniṣowo ti o padanu lẹẹkan ti o ti itori bẹẹ wi pe oun ko
Iowo mọ ti ba aye jẹ, agbẹ ti ohun ọgbin rẹ̀ bajẹ lọdun
ti o wi pe oun ko ṣe agbẹ mọ ti ba oruko ara rẹ̀ jẹ́,
bẹẹ ni ẹni ti n ṣe imẹlẹ ni ibi iṣẹ rẹ̀ ko ṣe ibi si ẹlomiran
bi,ko ṣe si ara rẹ̀, nitori onimẹlẹ eniyan ko ni le duro
ni aarin awọn eniyan pataki, oun yoo maa ba awọn eniyan 
kekere ṣe ajọpin, bẹẹ ni awọn ọlẹ ko ni le duro ni awujọ
awọn ero iwaju, wọn o máa wà laaarin awọn ero ẹyin
" Iwọ ọmọ mi, mo gbọ pe iwọ ti ni obinrin, jọwọ
máa tọju iyawo rẹ, ahọn ati ẹnu a máa ja, bẹẹ ni a ko
gbọ nigbakan ri, wi pe ahọn lọ wi fun oju ati imu ki
o wa pari ija oun ati ẹnu.. Ma ṣe jẹ ki ẹnikẹni bọ si aarin
rẹ ati iyawo rẹ bi o ti wu ti oluwarẹ sunmọ ọ to;
nitori lọjọ ti iwọ ba ti fun ẹnikẹta laaye lati bọ si aarin
yin, ifẹ yin yoo dabi omi ti ẹnikan lọ fi akengbe pọn
lati odo, nigba ti o si de, ọrẹ ọkunrin náà wa, o gbe
kumọ, o lu u mọ akengbe, akengbe náà si fọ, bẹ́ẹ̀ ni omi
inu rẹ̀ tu jade, o ṣàn lọ si ila oorun, o ṣàn lọ si ìwọ̀ rẹ̀,
o de guusu, o si de ariwa, bẹẹ ni ẹnikẹni ko si le ko omi
náà jọ mọ.. Ni ọjọ ti ẹnikẹta ba ti bọ si aarin olufẹ meji
ìfẹ́ náà yoo pin si ọna ẹgbẹtalelogun, ẹnikẹni ko si ni
le ṣa a jọ. 
"Iwọ ọmọ mi, ma ṣe gbagbe ootọ inu, o lagbara ju
oogun lọ, oun ni aake ti eniyan fi n bẹ rikiṣi, oun ni paṣan ti eniyan 
fi n na agabagebe, oun ni ẹwọn ti eniyan fi n so ilara kọ si
ori igi. Ootọ-inu yoo maa mu ọ lati igbega de igbega,
yoo máa gbe ọ lati ipo nla de ipo nla, yoo máa fi owo
kun owo fun ọ, yoo máa fi ọmọ kun ọmọ, yoo máa fi eniyan 

71


ỌDẸ APERIN ṢINA SINU IGBO OLODUMARE GỌNGỌ SỌ

kun eniyan , yoo si ṣe ọ ni pataki laaarin awọn ọmọ araye
gbogbo.. Ootọ-inu ni yoo fun ọ ni orukọ titobi, awọn
ti o ti n bu ọ lẹyin yoo maa yẹ ọ si loju rẹ, awọn ti o
n ṣẹ epe ni ikọkọ yoo ba buruburu nigba ti iwọ ba ṣe
alabaapade wọn, iwọ yoo tẹ apaniyan mọlẹ labẹ atẹlẹsẹ,
irẹwẹsi yoo de ba aṣenibánidárò ; arírebánijẹ yoo duro
ti ọ ni igba ipọnju, eniyan lile yoo rọ bi ọgẹdẹ pupa,
oloriburuku ki yoo si de sakani rẹ... Nitori idi eyi,
Olowo-aye, ootọ inu ni ki o máa fi ba awọn eniyan lo titi
ìwọ o fi bọ ara eniyan silẹ, ti iwọ yoo pa oju de, ti iwọ
yoo ṣe bi emi, ti iwọ yoo si wa ba mi ni ode ọrun.

"Nipa iyawo rẹ, ma ṣe bẹru, ọ ti bimọ, ọmọ náà 
ki i si i ṣe ọmọ lasan, ọmọ ti yoo gbe orukọ rẹ ga lẹyin
ọla ni.. Ọmọ náà ko ni ku ni ewe bẹẹ ni ko ni dagba si
iya, apa ọmọ araye ko si ni i ka a. Akara-oogun ni a
o maa pe orukọ rẹ̀, nitori oṣo ko ni le jẹ ẹ, ajẹ ko ni
le ri i gbe ṣe, bẹẹ ni ẹlẹbọloogun ko ni le pa a lara.

"Iwọ ọmọ mi, n ko ni le sọ ju eyi lọ, awọn ọmọ
eniyan a máa lo akoko bi ẹni pe ko le tan laelae, ṣugbọn
iṣẹju kan ni ilo tirẹ ni ode ọrun.'

Bayii ni iya mi sọ, nigba ti o sì pari ọrọ rẹ̀ tan o
mu akara nla kan fun mi, o wi pe: ' Wo o, akara ode
ọrun ni mo mu fun ọ nì, máa jẹ ẹ ninu irinkerindo rẹ,
eleyii dun ju akara awọn ọmọ eniyan lọ ko le tan bi o
ti wu ki o jẹ ẹ to, ṣugbọn lọjọ ti o ba pada de ile n o
gba iyoku lọwọ rẹ.

" Nigba ti iya mi pari ọrọ rẹ̀ emi náà dahun mo ni,
' Iya mi, iru ifẹ wo l'o to yii! Ẹni ti o fi igbadun ode
ọrun silẹ ti o wa ba mi ninu aigbadun ode aye! Kini
emi i ba fi ọ we, iwọ iya mi! Iwọ ti o nilaari ni ode
aye, iwọ tun lọ nilaari ni ode ọrun.. Nigba ti iwọ wà ni
aye, o ṣe itọju mi to bi o ti yẹ, o ba mi ṣiré nigba ti o
yẹ ki a ba ọmọ ẹni ṣire, o jẹ mi ni iya nigba ti o yẹ ki a

72

ỌDẸ APERIN ṢINA SINU IGBO OLODUMARE GỌNGỌ SỌ

jẹ ọmọ ẹni ni iya, o ko ro ẹjọ baba mi ni buburu fun mi
bi aṣa awọn obinrin miiran, o ko royin mi ni buburu
kaakiri ode.Bi mo ba ṣe nnkan kekere fun ọ a
máa jọ ọ loju, iwọ a si máa sọrọ mi ni rere fun awọn
eniyan gbogbo. Iwọ ko jẹ ki n tẹ loju ẹgbẹ, iwọ ko tu
aṣiri mi niwaju ọrẹ, n ko si beere nnkan lọwọ rẹ ki
iwọ kọ eti didi si mi.. Iwọ ko fi ebi pa mi ni baba,
ìwọ ko tu aṣiri rẹ̀ niwaju alejo, ìwọ ko ro ẹjọ baba
mi ni ile iya rẹ ki o si mu itiju ba a ni ile àna,
n ko gbọ eebu baba mi lẹnu rẹ ri, bẹẹ ni iwọ ko ṣẹ epe
fun un lẹẹkan ṣoṣo, bẹẹ ni ìwọ ko si dabi awọn olori-
buruku obinrin ti wọn máa n wi tigberaga-tigberaga
wi pe ko si nnkan ti ọkọ awọn le fi awọn ṣe. Iwọ iya
mi, bi Ọlọrun ko ti fi ọ silẹ ni aye bẹẹ náà ni ko ni fi ọ
silẹ ni ọrun. Bi ina ba ku a fi eeru bo oju, n o bo oju
rẹ daradara; bi ọgẹdẹ ba ku a fi ọmọ rẹ̀ rọpo, n o
jẹ " Aderọpọ " rere fun ọ; bi oṣupa si ti n tan kaakiri
aye bẹẹ ni n o tan orukọ rẹ kaakiri orilẹ ede aye. N ko
ni gbagbe imọran ti o fun mi, ọna ti iwọ ati baba mi
fi le ilẹ ni n o máa tọ, ifẹ yin si ara yin yoo jẹ apẹẹrẹ
rere fun mi, mo si fẹ ki ẹ mọ daju pe o rọrun ki ẹnu
mi gbagbe ounjẹ ki ọwọ mi ki o si gbagbe okele ju pe
ki n gbagbe ohun ti ẹ ṣe fun mi. O digba o, iya mi,
dandan ni pé ki a pinya lonii, nitori ìwọ ko si laaarin ara
aye mọ, iwọ wà laaarin awọn ara ọrun, ki baba mi fun
mi, ọgbẹni Akọwediran, ki ẹ ma ṣe gbagbe mi, ki ẹ
maa ba mi bẹ Ẹlẹdaa ki o ṣe ọna mi ni rere. O digba,
iya mi; maa lọ; sinu isa oku; máa sinmi kuro ninu
laalaa aye; kuro ninu laasigbo awọn ọmọ eniyan , ni ọjọ
ti iku ba pa oju mi de, a oo máa fi oju ganni ara wa.

" Bayii ni mo sọ si iya mi, bi mo si ti n sọrọ wọnni
ni awọn abami ẹda wọnni bẹrẹ si lọ ni ọkọọkan, nigba ti
mo si wo oju iya mi o bẹrẹ si sọkun, omi ti o n jade

73


ỌDẸ APERIN ṢINA SINU IGBO OLODUMARE GỌNGỌ SỌ

loju rẹ̀ si dabi iro ẹjẹ nla, iya mi n sọkun ọmọ. Ori
emi náà wu, ọkan mi ko si si ninu aye yii mọ, nitori

lati ọjọ ti o tilẹ ti ku ni mo ti mọ pe ko si agbọrandun
ti o dabi iya, iba eniyan diẹ l'o le ṣe bi baba ẹni.

" Nitori náà , nigba ti iya mi fẹ lọ mo tun pa guuru si
i bi ẹni pe ki n di i mu ṣugbọn ofo ni mo di mu ; mo ṣe
bẹẹ lẹẹkeji ko bọ si i; nigba ti mo si ṣe bẹẹ lẹẹketa, sibẹ
ti n ko le di i mu, mo ke igbe nla mo wi taanutaanu pe,
' Jọwọ iya mi, máa mu mi lọ; jọwọ iya mi, máa mu
mi lọ,' . Nigba ti o lọ tan ni mo ri i pe o fi ẹwu ati ṣokoto didara kan silẹ fun mi mo si wọ wọn o ka aṣọ mi ti o tutu mo fi i sinu apo mi.

" Imọran mi fun ọmọ eniyan ni eyi pe, ki olukuluku
tọju obi rẹ̀, iba diẹ l'o le ṣe bi baba ati iya fun ni,
igba ti awọn obi ba ti fi ẹyin silẹ tan, o ku oluwarẹ
pẹlu Ọlọrun. Nitori náà nigba ti awọn obi wa ba wa
laye, ẹ jẹ ki a máa tọju wọn, ki wọn ki o gbọ́, ki wọn
ki o tọ fun wa. Igba ti a ba n gun iyan ti a ba n ro
ọka ni igba isinku, a n na owo danu ni, ẹni ti o ti kọja
ti kọja. Ẹ jẹ ki a máa na owo nigba ti owo ba le gba
ẹmi wọn la. Owo isinku ko le mu oku pada di alaaye,
bi a ba ti ṣe ti ọmọluwabi o to, owo ànájù n sọ wa di
gọngọṣu eniyan , o si n fi wa si ipo ìlábùrù baba ọbọ.

" Nigba ti iya mi lọ tan ti mo gbe akara mi ti mo
jade kuro ninu ìpàlàpálá okuta nì, bi mo ti jade tan
ni mo ri ọkunrin ti o wọ aṣọ funfun ti mo kọ ri ki
n to wọ inu okuta lọ.. O ki mi dáadáa o si wi fun mi pe
ọga oun n fẹ ri mi, nigba ti mo si beere orukọ ọga rẹ̀ náà 
o ni igba ti mo ba de ọdọ rẹ̀ yoo sọ oruko ara rẹ̀ fun mi,
mo ba tẹ le e. 

'A rin diẹ ninu igbo náà nigba ti a ja si inu ọgba
nla kan ti o lẹwa gidigidi, nigba ti ọkunrin náà si ṣi ilẹkun
ọgba yii ti a wọle tan mo ri ọna titobi kan ti o lọ siwaju

74

ỌDẸ APERIN ṢINA SINU IGBO OLODUMARE GỌNGỌ SỌ

gbọnrangandan ti o si ba inu ile nla kan lọ. Ọna yii
náà ni a n tọ lọ titi a fi de ile nla náà . Nigba ti mo wo
yika mo ri i pe ori okuta ni ile naa wa ati pe gbogbo
ẹgbẹ ogiri rẹ̀ jẹ kiki okuta. Ọkunrin yii ṣi ilẹkun o
wọle emi naa si tẹ le e, Nigba ti mo de inu ile lọhun
tan, ẹru ba mi ati fi ẹsẹ tẹ ilẹ ibẹ nitori o dara pupọ,
o n dan yinrinyinrin, ṣugbọn mo n tẹ le ọkunrin náà 
bi o ti n lọ. Igba ti mo si to wọ inu ile náà ni mo to
ṣe akiyesi pe Pẹtẹsi ni, lẹyin ti a ti rin to bi ẹsẹ bata
mejidinlogun a de idi akasọ ti wọn fi n gun oke pẹtẹsi
ibẹ ọkunrin náà si bẹrẹ si gun un titi o fi de oke lọhun
bẹẹ ni emi náà n gun un tẹ le e. Nigba ti a de oke tan o
tun ya si apa ọtun, bẹẹ ni mo ya ti i, nigba ti a si rin
bi ẹsẹ mẹfa o ya si apa osi, mo si tun ya ti i, nigba ti
a tun rin bi ẹsẹ mẹfa lẹyin eyi o tun ya si apa ọtun,
bẹẹ ni emi náà si tun ya ti i, lẹyin eleyii wayi o, mo wa
ri àkàsò kekere kan, nigba ti o si gun eleyi, mo gun
un tẹ le e nigba ti a si de oke tan mo ba ara mi ni ori
ọrule ti o tẹju pẹrẹsẹ ti o si jẹ okuta patapata. Ni
aarin orule náà ni mo ba ọkunrin titobi kan ti ori rẹ̀ pá
ti irungbọn rẹ̀ si pọ tobẹẹ ti o gba idaji ori okuta náà 
kankan o n mu ikoko nla kan. Ẹru Arakunrin náà ba mi
afi bi mo ba máa purọ, were ni mo dọbalẹ airotẹlẹ, bi
mo fẹ bi mo kọ ni mo bẹrẹ si tẹriba, n ko le wa ri ọran ọjare.
Lẹyin eyi ọkùnrin naa wi fun mi ki n dide o sì la ẹnu  rẹ̀ o bẹrẹ si ọrọ i sọ o wi pe, ' Dide, iwọ ọmọ eniyan, emi ni baba onírun gbọn-yẹukẹ-ẹni-ti-n-gbe-ibi-gegele-okuta. Ọjọ pẹ ti mo ti de ihin, o ju ẹgbẹẹdogun ọdun
lọ.. Ibi ti mo wa yii ni ipẹkun aye, ogiri ti o si yi ile
mi ka ni o pin mi ni iya pẹlu awọn ara ọrun, ninu
agbala mi yii pẹlu, pupọ ninu awọn ara ọrun ni a jọ
n ṣire pẹlu ara wa nigba ti iwọ ba si jẹun tan n o mu

75



" Emi ni Baba-onirungbọn-yẹukẹ, ẹni ti n gbe ibi gegele okuta."

70

ỌDẸ APERIN ṢINA SINU IGBO OLODUMARE GỌNGỌ SỌ

ọ lọ si ile ẹbọra pataki nì, ẹni ti orukọ rẹ̀ n jẹ Iku, nitori
bi o ti ni ile kan si ode ọrun bẹẹ ni o tun ni ile kan si
ọhun nì, nibi ti o jẹ agbedemeji aye oun ọrun. Bi a
ba ki ẹbọra eleyiini tan n o mu ọ lọ si ọdọ iyawo rẹ̀
nitori ọtọ ni obinrin náà n gbe, ẹbọra ti orukọ rẹ̀ n jẹ
Àrùn, onirobinujẹ obinrin.. Ibatan mi ni oun i ṣe ni
idi iya mi,. Baba obinrin náà lowo gidigidi ati kekere
ni wọn si ti fi akẹju ba Arun jẹ, niwọn igba ti ko si
ti si ẹni ti o le fẹ ẹ laaarin awọn ọmọ eniyan , iwin kan ni
o fẹ ẹ ti o gbe e lọ si ode ọrun. Ṣugbọn iwa rẹ̀ buru
tobẹẹ o si da nnkan silẹ ni ode ọrun. O jẹ alagabagebe
obinrin, awọn ẹda ọrun si bẹrẹ si kọ ẹyin si ara wọn.
Nigbẹyin, ogun bẹ silẹ ni ode ọrun, awọn ti o fẹran
obinrin náà si da rudurudu silẹ tobẹ ti ọrọ naa de eti
Ọlọrun Ọba. Igba ti Arun bẹrẹ si ro ẹjọ niwaju ẹni ti
o da a o sọrọ aiyẹ jade lẹnu, eleyiini náà l'o si mu ki
Olodumare le e jade ni ode ọrun.. Lẹyin eyi ọ kọ ọkọ
rẹ̀ silẹ, fun odidi ọdun mẹrinlelogoji ni Arun si fi n ṣe
iyawo Eṣu ti o jẹ ọba ilu ọrun apaadi ṣugbọn nigba ti
o di oṣu karùn-ún , ni ọjọ kọkànlá, ni ọdun kẹrinlelogoji,
o sa kuro ni ọrun Apaadi nitori o wi pe eefin ina ọrun
Apaadi pọ ju ni ti oun.. Ẹyin eyi ni Iku si tọrọ aye lọwọ
Ọlọrun ki o jẹ ki oun fẹ ẹ ki obinrin náà ba le jẹ oluranlọwọ
fun oun ni ibi iṣẹ oun.

" Nitori naa, iwọ ọmọ eniyan , lẹyin igba ti iwọ ba jẹun
tan, gọngọ máa sọ, mura ki o fun ṣokoto rẹ le, nitori
oju rẹ n bọ wa ri nnkan.. Mo ki ọ pupọ, o ku aabọ, o
ku irin, o ku laasigbo ode aye, o ku irinkiri inu aginju,
o ku ọjọ riri jẹ, o ku ọjọ airi jẹ, awọn eniyan rẹ n kọ ?
Alaafia kọ ni iyawo rẹ wa? O ku wahala Igbo
Olodumare, ibugbe ohun aramọda aye gbogbo.
Dajudaju iwọ ti ba ọpọlọpọ iyọnu pade, oorun ti pa
ọ ni igba ọsan, iwọ si ti sọ oṣupa di atupa ni igba oru,

77


ỌDẸ APERIN ṢINA SINU IGBO OLODUMARE GỌNGỌ SỌ

ṣugbọn leri iwọnyi, mo wi fun ọ, iwọ ọmọ eniyan , iforiti
l'ẹbọ.. Bi iwọ ba ni iforiti iyoku kere, asẹyinwa
asẹyinbọ iwọ n bọ wa jere ohun ti o ṣe pataki ju lọ lori
ilẹ aye, eleyiini si ni eyi pe, ki oluwarẹ ma ṣe lo aye
ara rẹ̀ fun ara rẹ̀ nikan, ṣugbọn ki o lo o fun awọn
ẹlomiran, tobẹ ti, nigba ti oluwarẹ ba pa oju de, awọn
ọlọgbọn ko ni ṣai má wi lẹyin rẹ̀ pe, " Ọkunrin naa ṣe
Iwọn ti o le ṣe. ''

" Bayii ni ọkunrin náà sọ, ọrọ wọnyi si wọ inu ọkan
mi lọ, nigba ti emi naa máa fun un ni esi, mo mi kanlẹ,
mo wukọ ' kẹ̀hẹ̀, ki o má ba si ohun idiwọ ni ọna
ọfun mi. Lẹyin eyiini mo dahun mo wi pe :

"" Baba—onirungbọn-yẹukẹ mi ọwọn, ibaṣepe iwọ
de inu mi ni, iwọ iba mọ pe inu mi dun ju iyọ Oyinbo
lọ. Mo yọ pupọ pe mo mọ ọ lonii, ọrọ ti iwọ si sọ n bẹ
ni isalẹ odò ikùn mi. O ya mi lẹnu lati gbọ pe iwọ
sunmọ ode ọrun tobẹ ti o fi jẹ pe ogiri kan ni o pin
ile rẹ ni iya pẹlu ọrun.. Akoko ti mo ba si fi wa lọdọ
rẹ pẹlu, n ko ni gbe ẹbọ kọja orita, n ko ni kọja ogiri
rẹ , nitori n ko fẹ dede lọ si ọrun lọsan gangan. Nipa
ti ounjẹ ti iwọ si sọrọ rẹ̀ pẹlu, mo dupẹ lọwọ rẹ gidigidi,
o ku alejo mi. Ebi ko i ti ipa mi nisisiyi, igba ti a ba
sinmi diẹ n o wa jẹun. Nipa eyi ti o si beere nipa Igbo
Olodumare, n ko le purọ fun ọ, oju mi ri nnkan.. Ẹfuufu
fẹ titi mo fi fẹrẹ ṣe aisan; bẹẹ ni oorun pa mi titi ara
mi fi gbona bi ina alagbẹdẹ.. Nipa ti iyawo mi, mo
le wi fun ọ pe iyawo mi n bẹ; nipa ti awọn eniyan mi,
mo le wi fun ọ pe alaafia ni awọn eniyan mi wa; bi o si
tilẹ jẹ pe, ọjọ pẹ ti mo ti fi awọn eniyan mi wọnyi silẹ,
sibẹ adura ti ọmọ eniyan ba gba fun ara rẹ̀ ni Olodumare
n ba a gba, ọkan ẹni ni alufa ẹni.

"" Sugbọn iwọ ọrẹ mi, o ya mi lẹnu lati gbọ orukọ
awọn aladuugbo rẹ, mo si ni ireti wi pe nigba ti mo ba

78

ỌDẸ APERIN SINA SINU IGBO OLODUMARE GỌNGỌ SỌ

ri aye n o lọ mọ wọn ṣugbọn n ko ro pe mo le lọ ri
wọn lonii mọ nitori ilẹ n ṣu lọ, mo si ro pe o kuku yẹ
ki iwọ ati emi jọ máa gbadun ara wa lonii, bi o ba di
ọla a o lọ ki awọn aladuugbo rẹ.. Olowo-aye ni orukọ
mi, baba mi sì ni ẹni ti orukọ re n jẹ Akọwediran.
Ọjọ abami si ni ọjọ oni, ti ọkunrin pade ọkunrin, ti
mo ṣe alabaapade rẹ, iwọ ọgbẹni agbalagba, Baba-
onirungbọn-yẹukẹ, ẹni ti n gbe ibi gegele okuta.'

" Nigba ti mo pari ọrọ mi tan gbogbo wa mura lati
sọ kalẹ si isalẹ pẹtẹsi náà , ṣugbọn nigba ti Baba-
onirungbọn dide, ẹnu ya mi gidigidi: nitori igba náà 
ni mo tubọ wa ri irungbọn nla yii ti o gba gbogbo ori
okuta... Nigba ti ọkunrin náà si n sọkalẹ oke pẹtẹsi rẹ̀
mo wi fun un mo ni, ' Baba-onirungbọn mi ọwọn,
jẹ ki n ba ọ ko diẹ ni irungbọn rẹ.' Oun naa si fesi o ni,
" Olowo-aye mi ọwọn; kọju si eyi ti o ba ọ, mu oju
kuro ni irungbọn mi.' Nigba ti ọkunrin náà si wi bayii
emi náà ko tun sọrọ nipa irungbọn onirungbọn mọ,
mo fi onirungbọn silẹ ki o máa gbe irungbọn lọ.

" A ṣire titi ilẹ ọjọ náà fi ṣu, inu emi náà pàápàá  tilẹ
dun pupọ lakooko náà nitori, lọna kiini, ọjọ pẹ ti mo ti
ri ẹnikẹni sọrọ si ki a si jọ máa wọle ki a jọ jade,
lọna keji, ọjọ pẹ ti mo ti ri aṣọ dáadáa wọ mọ bẹẹ ni igba ti
mo si ti de ọdọ Baba-onirungbọn ni mo ti wọ ṣokoto
ati ẹwu tuntun ti iya mi wa mu fun mi, awọn aṣọ
náà sì ba mi mu pupọ nitori oniṣọna ode ọrun ni o ran
wọn: emi náà bẹrẹ si ṣe faari lọdọ Baba-onirungbọn mo
n yan tẹnki tẹnki kiri."


79

OJỌ KEJI LỌDỌ BABA-ONIRUNGBỌN-YẸUKẸ,
"ẸNI TI N GBE IBI GEGELE OKUTA

" Nigba ti o di owurọ ọjọ keji ti a jẹun tan, Baba-
onirungbọn ran mi leti nipa ti awọn ọrẹ rẹ̀ ti o wi pe
ki a lọ ki, o si damọran pẹlu pe ile Iku ni ki a kọkọ
lọ, a si mura a n lọ.

" Eyi ti o kọ ya mi lẹnu ni eyi pe, oju ọna ile Iku
kun fun ẹ̀jẹ̀ gbogbo, awọn eweko ti o si wa loju ọna
kun fun ẹjẹ pẹlu, sibẹsibẹ Baba-onirungbọn tẹ ori
ẹjẹ náà lọ laibikita, rungbọn rẹ̀ si n pa mi lẹrin-in
bi o ti n wọlẹ guruguru, ti o n la inu ẹjẹ lọ. Ẹru nnkan kan
ko tilẹ wa ba mi lakooko náà mọ nitori ẹni ti o ti kuro
laaarin awọn ọmọ eniyan ti o fi ori le ọna Igbo Olodumare,
ti o de ọhun tan ti o tun n wa ile Iku kiri eleyiini
fi ṣẹ́kẹ́ṣẹkẹ̀ bọ ara rẹ̀ lẹsẹ, o so ẹwọn mọ ara rẹ̀ ni ìbáadi,
o fun omi ata si oju, ó sì ń wá ijanba kaakiri òde, bẹẹ ni 
Baba-onirungbọn n lọ ti emi ti ko ni rungbọn náà 
n tẹ le e. 

" Nigba ti o ṣe a yọ si ile Iku, a n wo ile náà lọkankan-an,
nigba ti mo si sunmọ ọn mo ri okiti nla meje ti o ba
oju ọrun lọ, wọn kun fun egungun. Okiti kini kun
fun egungun eniyan , ekeji kun fun egungun ẹranko,
ẹkẹta jẹ ti ejo, ẹkẹrin jẹ ti ẹja, ẹkarun-un jẹ ti ẹyẹ, ẹkẹfa
jẹ ti awọn kokoro, bẹẹ ni ekeje jẹ ti awọn eṣinṣin, ṣugbọn
okiti ekeje yii ko kuku ni egungun bi ti awọn iṣaaju
o ni iṣan tẹrẹtẹrẹ bayii awọn wọnni ni o duro gẹgẹ bi egungun. 
Nigba ti a rin sunmọ ile náà diẹ Iku yọ jade lati
inu ile, o n bọ wa pade wa o wà ni ihooho gidigbi,
o mu kumọ nla kan si ọwọ osi, o si fi ọwọ ọtun mu

80

ỌJỌ KEJI LỌDỌ BABA-ONIRUNGBỌN-YẸUKẸ

agbari eniyan kan : nitori ẹda buburu ni, a máa fi agbari
eniyan mu omi... Bi abami ẹda náà ti jade lati inu ile rẹ̀,
Baba-onirungbọn kọju si mi, o wi pe: ' Wo o, ẹda
pataki náà ni n bọ lọhun nì, Iku, ẹni ti ile rẹ̀ n bẹ
lagbedemeji aye oun ọrun. Ẹda buruku ni Iku, ko si
ni ẹran kan soṣo lara, o kun fun kiki egungun, oju rẹ̀
tobi to awo ounjẹ, o dabi oṣupa, o n pupa bi ina, o si
n yi bi igba ti eso igi ti o tobi ba dorikodo ti atẹgun
kekere n fẹ ẹ si ihin ati si ọhun.. Eyin ẹnu rẹ̀ dabi ti
kiniun, o n pọn kankan: nitori Iku ko gbadun iṣu
bẹẹ ni ko gbadun ọgẹdẹ, ko gbadun ila bẹẹ ni ko gbadun
ẹfọ, o gbadun ẹran eniyan ju ohun gbogbo lọ.

"Iku n bọ lọdọ wa, Baba-onirungbọn ati emi náà si
n tọ ọ lọ. Nigba ti a pade rẹ̀ o ki Baba-onirungbọn
ṣugbọn ko ki mi.. Lẹyin eyi, o yipada o n ba ọna ile
rẹ̀ lọ awa náà n tẹ le e, bẹẹ ni oun ati Baba-onirungbọn
n sọrọ bi wọn ti n lọ wọn ko si sọrọ si mi... Nigba ti
a de ile rẹ̀ lọhun ti mo fẹ jokoo, Baba-onirungbọn ṣẹ
oju si mi pe ki n má ṣe bẹ ẹ , ṣugbọn ohun ti o ya mi lẹnu
ju lọ ninu ile náà jẹ meji.. Ekini ni pe ni ẹgbẹ ogiri ile
náà ni apa ọtun orukọ gbogbo aisan ti o le pa eniyan l'o
wa nibẹ ati eyi ti o kere patapata loju ẹni ati eyi ti o
ba ni lẹru pupọ, gbogbo orukọ wọn pe ṣanṣan si ẹgbẹ
ogiri... Nigba ti mo si wo isalẹ orukọ wọnni mo ri hi
wọnyi ti wọn kọ ti o si tobi gàdàgbàgadagba : ' Eeri
ara, eeri ibugbe, eeri aṣọ, eeri ounjẹ, eeri ẹfuufu, eeri apoloku
ẹni, ai-yagbẹ lakooko, ati iwa aibikita nigba ti aisan ba
ṣẹṣẹ bẹrẹ—awọn wọnyi ni o n mu eyi ti o pọ ju ninu
awọn ọmọ eniyan kuro ni ode aye ni igba owurọ ati ni
igba ọsan gangan wọn.'

'Ohun keji ti o ya mi lẹnu ni awọn eniyan meje ti
mo ba ninu ile náà nitori bi mo ti ṣe ri wọn jọ mi loju
gidigidi.

81


ỌJỌ KEJI LỌDỌ BABA-ONIRUNGBỌN-YẸUKẸ

" Eyi ekini jokoo lori aga didara kan, o wọ ẹwu
àrán ati ṣokoto àrán o si de fila àrán ti o dabi ade
bẹẹ ni bata ẹsẹ rẹ̀ dabi goolu ẹwu rẹ̀ pẹlu ṣokoto si lẹwa
pupọ, ọkunrin náà dabi ọba o si ya mi lẹnu lati ba iru
arẹwa ṣẹ ninu ile oburẹwa ẹbọra.

' Eyi ekeji kò jokoo nigba ti a wọ ibẹ ṣugbọn lẹyin
eleyii o dide, lẹyin eyiini pẹlu o n sare kaakiri inu ile,
lẹyin eleyiini o n rin, lẹyin eyi pẹlu o tun jokoo, ara rẹ̀
ko si balẹ, o dabi ẹni ti n bẹru ohun nla kan. Mo wa
ṣe akiyesi pe iwe pẹlẹbẹ kan wa ni ookan aya rẹ̀, ohun
ti wọn si kọ si inu iwe náà ni eyi: ' Mọto ko ni ibatan,
reluwe ko ni iyawo, bẹ́ẹ̀ ni alupupu ko n tiju ẹnikẹni,
ẹni ti o ba fi oju di irin a ba irin lọ.

"Eyi ẹkẹta wa ni iduro, o wọ sokoto tuntun ati
ẹwu tuntun ṣugbọn o de fila agbalagba, fila náà si buru
o dabi fila aye atijọ. Iwe kan wa ni ookan aya ọkunrin
náà ohun ti wọn si kọ si ibẹ ni eyi: ' Ni ọjọ ti Ẹlẹdaa
ba máa ṣe idajọ ẹda, a o da ọ silẹ a o si fi iya jẹ baba
nla ti o bi ọ.' '

" Eyi ẹkẹrin jẹ obinrin, o sun si ori ẹni kan o n yi
ni ilẹ kiri bi ẹni pe o ni irora nla kan, akisa ni aṣọ ti
o fi bora, lara akisa náà wọn si kọ iwe yii si, ' Alagaba-
gebe yoo maa ti ori itiju de ori itiju, oun ki i ṣe ẹni oke,
yoo máa wa laaarin awọn ero ẹyin laelae.'

" Eyi ẹẹkarun-un wa ni ori akasọ kan ti o ni ọpọlọpọ
àtẹ̀gùn, o jokoo lori àtẹ̀gùn ti o wa loke patapata
nigba ti a wọle. Ṣugbọn nigba ti o ṣe o bọ si atẹgun
ti o tẹ le eyiini, nigba ti o tun ṣe o tun bọ si iselẹ eleyiini
pẹlu, nigba ti o tun ṣe o tun bọ si isalẹ, bẹẹ bẹẹ ki a to
kuro ninu ile náà ori ilẹ l'o jokoo le. Mo ṣe akiyesi iwe
kan ti o wa ni ookan aya rẹ̀, ohun ti wọn kọ si ibẹ
si ni eyi: ' Bi ire bi ire ẹni ti o n jafara ba ara rẹ̀ laaarin

82

ỌJỌ KEJI LỌDỌ BABA-ONIRUNGBỌN-YEUKẸ

awọn ero ẹyin, bi ire bi ire alafara ba ara rẹ̀ ni ọrun
alakeji."

"Eyi Ale jokoo lori aga daradara, o da aṣọ bora,
ojú rẹ̀ n dan, ara rẹ̀ tutu, eyin ẹnu rẹ̀ funfun, ọkan rẹ̀
balẹ, aṣọ ti o fi bora náà si dara pupọ, bẹẹ ni oun náà lẹwa
gidigidi.. Ara rẹ̀ ọ ju Iku lọ, oun si dabi ọga ninu le
náà . Ni ookan aya rẹ̀ ni wọn kọ akọle yii si: 'Ọkan
olododo balẹ bi ọkan ẹni ti ko huwa ibajẹ si ọmọnikeji,
ti ko si ṣe ohun ikọkọ pamọ si ọwọ ẹni ẹlẹni, ọkan
olododo funfun gbò, ara rẹ̀ tutu bi ara awéko eti omi,
olododo duro gbọnin bi oke nla.'

"Eyi ekeje wà ninu ipo ti o ba ni lẹru gidigidi.
A ba a ninu àwọn kan bayii ti wọn fi irin ṣe, o dabi
àwọ̀n awọn apẹja, o ni igun mẹrin o duro o si dabi ile
fun ọkunrin náà . Nigba ti a de ibẹ ina kan bẹrẹ si jo
ninu ibi ti ọkunrin yii wà o si n jo o, ọkunrin náà si
bẹrẹ si kigbe lẹẹkọọkan o n gbin, o n poṣe, gbogbo ayika
ọdọ rẹ̀ si mu ki ile Iku bani lẹru gidigidi.. Lẹyin igbe
ti ọkùnrin yii n ke ti ina ku tan ni mo ri ọwọ kan ti
o di paṣan mu bẹẹ ni n ko si ri ẹni ti o ni ọwọ yii, ọwọ
náà si bẹrẹ si fi paṣan na ọkunrin ti n bẹ ninu ihamọ
náà .. Nigba ti o ṣe, paṣan yii gbo, mo si tun ri ọwọ yìí 
ti o di aake mu ti o tun n le ọkunrin náà kiri ninu àwọ̀n
o n ṣa aake mọ ọn lara, ẹru ba mi nigba ti mo n ri oju
ọgbẹ ti mo n ri àgbàrá ẹjẹ ti mo si n fi oju mi ri egungun
ara.. Lẹyin ti aake yii duro, mo tun ri ọwọ yii o lọ ata
o si mu ata náà o n fi ra oju ọgbẹ ọkunrin yii ọkunrin
náà si tun n sa kiri aya mi si ja tobẹẹ ti mo fẹrẹ sa jade.
Igba ti o tun ṣe, afi bi mo ti ri omi gbigbona ti o n rọ
lati oke lu ọkunrin náà ti ara rẹ̀ si bẹrẹ si bo fẹlẹfẹlẹ,
bi omi yii si ti da duro ni ẹwọn kan wa lati oke ti o
dè é inu eyi ni a si fi i si titi a fi jade ninu ile ẹda ti
ko ni itiju, Iku, ẹni ti n gbe agbedemeji aye oun ọrun.

83



ỌJỌ KEJI LỌDỌ BABA-ONIRUNGBỌN-YÉÚKÁ

" Ki n má ba ọrọ mi lọ, nigba ti o pẹ diẹ ti a ti de
ile Iku ni Baba-onirungbọn fi mi han an, o ni, ' Iwọ
ọrẹ mi ọwọn, Iku, ẹni ti ile rẹ̀ n bẹ lagbedemeji Aye
oun Ọrun, laiṣe aniani, iwọ ko ni ṣai ṣe akiyesi ẹni ti o
tẹ le mi; bi a ko ba si ni purọ, iwọ ko ni ṣai fẹ mọ
iru ènìyàn ti oun jẹ pẹlu—ootọ ni: ọkunrin ti ìwọ wo
lẹyin mi nì, ọrẹ mi ni; Ọkan ninu awọn ọmọ eniyan si
ni pẹlu. O ni Olowo-aye, ti o wa si Igbo Olodumare
wa ṣe ọdẹ... Ana yii naa l'o de ọdọ mi, lati igba ti o si
ti de ọdọ mi yii n kọ, oun ni mo ti n ṣe akiyesi wi pe
gbajumọ eniyan ni; bi a ba tilẹ wi pe ki a sọrọ nipa
ọkunrin náà to bi o ti nilaari ni, a ko ba ti wi pe igba
oju ni o mọ ọn mọ, bẹ́ẹ̀ ni a ko ba wi pe ẹgbẹta oju ni
pẹlu.. Oun ni a ba maa pe ni, Olowo-aye, ẹgbẹrun-
ojumọ-ọkunrin.. Ki n má fa ọrọ mi gun bi ilẹ bi ẹni,
mo ni ayọ lati sọ fun ọ pe, ati igba ti ọkunrin náà ti
de ni a ti ń ṣire ti a n gbadun ara wa, niwọn igba ti o
si ti jẹ pe, iwọ ọrẹ mi, ti o jẹ aladuugbo mi ni o ti n ṣe
itọju mi ni mẹsan-an -mẹwaa ki o to de iha ihin, mo
tanmọ-ọn pe ohun yiyẹ ni, ẹ̀tẹ́ si ni pẹlu, wi pe ki emi
ati oun wa, ki awa mẹtẹẹta fi oju ganni ara wa. Nitori naa
eniyan pataki ni Olowo-aye, ẹbọra pataki si ni iwọ
náà pẹlu, ẹ ko si ninu ọrẹ ti eniyan le náání, ki Olodumare
ma ṣe naani ẹnikẹni ninu wa; o ku atijọ o, o pẹ diẹ
ti a ti ri ara wa mọ, mo ro pe o n ri nnkan ṣe nnkan,
emi náà n ba igbesi aye mi lọ, gẹgẹ bi aṣẹ Ẹlẹdaa mi,
emi náà , ọrẹ rẹ àtàtà, Baba-onirungbọn-yẹukẹ, ẹni ti
n gbe ibi gegele okuta.'

" Bayii ni Baba-onirungbọn sọ nipa mi, bi o si ti
n sọrọ wọnni, emi náà ti gbagbe pe ile Iku ni mo duro
si, emi naa duro bi eniyan pataki, mo fi ọwọ tẹ ibadi, bi
eniyan pataki ti n ṣe niwaju eniyan pataki, mo duro bi
alagbara ti iduro niwaju alagbara. Bi o sì ti n sọrọ

84

ỌJỌ KEJI LỌDỌ BABA-ONIRUNGBỌN-YẸÚKẸ

wọnni pẹlu, emi náà n mi ori mi bi àmì lati fihan wi pe
mo n gbadun ọrọ ẹnu ọrẹ mi: nitori ẹni ti o gbe ni
gun ori itẹ l'o ti wi pe ki a huwa eniyan nla, ẹni ti o gbe
ẹwu sanyan bọ ni lọrun l'o ti wi pe ki a huwa eniyan pataki,
bi ọrẹ mi ti n sọrọ mi daradara wọnni, emi náà rọra
n fi ohun isalẹ wi kẹlẹkẹlẹ si i leti wi pe: " Baba-
onirungbọn-yẹukẹ, ọọku ọmọ, Baba-onirungbọn yẹukẹ, ọọku ọmọ. 

" Nigba ti ọkunrin náà pari ọrọ rẹ̀ tan, dipo ki Iku
fesi kukuru, o fesi ti o gun gbọọrọ.Ohùn ẹda náà ba
ni lẹru gidigidi, nigba ti mo si kọ gbọ ọ, o dabi igba ti
apaara nla ba san loju ọrun, ọna ọfun rẹ̀ si n kù bi igba ti
ojo nla ba n fẹ rọ̀. Iku wi pe:

Emi ni Iku, ẹmi pataki ti i ṣe iranṣẹ Olodumare,
aake Ọlọrun Ọba, ti n ge awọn eniyan lulẹ, ti n wu gbongbo
ẹni nla, ti n gba baba lọwọ onibaba, ti n gba iya lọwọ
oniya; mo ti gba ọmọ lọwọ ọlọmọ; mo ti gba eniyan 
lọwọ eleniyan; mo ti gba ọkọ lọwọ ọlọkọ; mo ti gba
iyawo lọwọ oniyawo ; mo ti pin Olufẹ ni iya; mo ti
gba ọrẹ lọwọ ara wọn ; mo ti sọ gbajumo lẹru kalẹ;
mo ti mu ayipada ba olowo; mo ti fẹ oju bọkinni
kù; akukọ ti kọ lẹyin alagbara ; mo ti mu arẹwa kuro
lori ilẹ; mo ti sọ awọn ọlọgbọn di ero inu posi ; mo
ti pa oju awọn eniyan pataka de, ati gende, ati agbalagba,
ọkunrin, obinrin, dudu, funfun, pupa: gbogbo wọn ti
ṣubu niwaju mi. Ẹni ti o ti n we gele ri, di ẹni ti ko le
we gele mọ; ẹni ti o ti n sọrọ ni awujọ, di ẹni ti ko le
sọrọ ni awujọ; bẹẹ ni ninu ọla ti Ọlọrun Ọba fi fun mi
mo ti pa awọn ọmọ araye lẹkun, mo ti sọ wọn di
ẹni ti n sare kiri, mo ti sọ wọn dì ẹni ti n gbe ara ṣanlẹ,
mo ti sọ wọn di ẹni ti n dorikodo, ti n poṣe, ti n sọkun,
ti si n mi imi ẹdun kanlẹ, emi náà , ẹbọra pataki nla ni,
Iku, ẹni ti ile rẹ̀ ń bẹ lagbedemeji aye oun ọrun.

85


ỌJỌ KEJI LỌDỌ BABA-ONIRUNGBỌN-YẸÚKẸ

"Iwọ ọmọ eniyan , mo dupẹ lọwọ rẹ lonii ti iwọ wa
ki mi ni ile mi, mo si fẹ ran ọ si awọn ọmọ aráyé, lonii yii, ni ọjọ kẹrindilogun oṣu kọkanla, ni ẹẹdẹgbẹwa
ọdun o le mẹetalelogoji lẹyin iku Oluwa wa, wi pe, ki
awọn ọmọ eniyan jọwọ ṣe aforiji, ki wọn din iṣẹ mi kù diẹ,
nipa titọju ara wọn.

"' Awọn ti iwọ ri ninu ile mi wọnyi, Ọlọrun Ọba
ni o fi wọn fun mi, ọkan ninu wọn ki i gbe ile mi, oun
wa lati wa bẹ mi wo lonii ni nitori ode ọrun ni ile rẹ̀.
Ṣugbọn awọn mẹfa ti o ku jẹ temi, Ọlọrun Ọba sì
ti pa a laṣẹ fun mi pe ki maa fi wọn ṣe apẹẹrẹ fun awọn
ọmọ araye ti wọn ba de sakani mi. -"Feti silẹ ki o
gbọ itan wọn, ki o gbọ ohun ti o jẹ ki wọn fi aye silẹ ti wọn si fi di ero ọrun:

' Eyi eekini di arugbo ki o to kuro ninu aye; ko
huwa ibi, ko ṣeke, ko ba orukọ ọmọnikeji jẹ, ko di
rikiṣi mọ ẹni ẹlẹni, ko tọ babalawo lọ nitori ati ba
ti ọmọnikeji jẹ, ko wi pe kini Ọlọ́run máa ṣe, ko
bura eke, ko ṣe ole, ko yaju si agbalagba, bẹ́ẹ̀ ni ko
huwa ibi kan ṣoṣo. Nitori iwọnyi, nigba ti o ti di ẹni
aadọrun ọdun, Ọlọrun Ọba pinnu pe o nilati kuro ninu
ibanujẹ aye ki o máa jẹ igbadun ọrun. Oni yii nikan ṣoṣo
ni o wa ki mi, gẹgẹ bi mo ti sọ fun ọ lẹẹkan ko ri pẹ
pada lọ si ode ọrun.

"Eyi ekeji fi aye silẹ ki o to di igba ti Olodumare
da fun un o loju ko fi riran; o ni ọgbọn ko lo o;
o si fi omugọ ba igbesi aye ara rẹ̀ jẹ́ . Nigba ti o ba
n ṣe faari, ko ni sa fun mọto, ko ni yago fun kẹkẹ, ko
ni fi ọna silẹ fun alupupu, a wi pe ki araye máa ba fi oun
ṣe yẹyẹ, a maa rin loju ọna reluwe, a duro si oju ọna
de gẹdu, a si máa fi ejo oloro ṣire, bẹẹ ni ko ṣọra pẹlu
akekee, o n rin kiri ni ọganjọ oru, o n kaakiri laaarin ẹfuufu,
bi o si tilẹ jẹ pe ko ra iwẹ, sibẹ a máa ṣire ni ibi omi

86

ỌJỌ KEJI LỌDỌ BABA-ONIRUNGBỌN-YÉÚKẸ

jijin, a máa jẹ ijẹkujẹ kaakiri ode, a máa mu imukumu
kaakiri ile onile , a si maa hu oniruuru iwa afara kaakiri , 
ori ilẹ aiye, bẹ́ẹ̀ ni ẹni ti o ba n ṣe nnkan wọnyi, oluwarẹ
n dan Ọlọrun Ọba wo, o n fi Olodumare ṣe yẹ̀yẹ́, o n pese
silẹ de ọjọ iparun.. Nitori eleyii nkọ, nigba ti o di ọjọ
kan bayii, nitori ọkunrin náà ko wo iwaju, mọto nla
kan kọ lu u, o ṣubu lulẹ, ọkan rẹ̀ ko sì lù mọ, bẹẹ ni
Olodumare ti pa a laṣẹ fun mi pe, ẹni ti ọkan rẹ̀ ko ba
lu kìkì mọ, ki n mu oluwarẹ wa siwaju Oun. Bẹẹ ni ọkunrin yii paju de, ti o ki aye o digbooṣe.

Eyi ẹkẹta jẹ oniwapẹlẹ eniyan , ṣugbọn baba ti o
bi baba rẹ̀ buru ju majele lọ, bẹẹ ni Ẹlẹdaa ti ṣe ileri náà pe Oun kò ni ṣai bẹ ẹṣẹ baba wo lara ọmọ titi de ìran kẹta ati ẹkẹrin nitori ẹni ti o ba n huwa ti o fẹ, ọmọ
oluwarẹ n bọ wa jere naa lẹyin ọla.. Nigba ti Olodumare
si ranti ẹṣẹ nla ti baba ọkunrin yii ṣẹ̀ O ran mi ki
n lọ mu un wá. 

Eyi ẹkẹrin jẹ arẹwa obinrin ninu aye ṣugbon
agabagebe eniyan ni, nigba ti o wà ni wúńdíá, o n ṣe 
ilara awọn ẹgbẹ rẹ̀, o n da ija silẹ laaarin awọn ọrẹ meji,
awọn ọkunrin meje ni wọn wi pe ki o fẹ awọn o si
gba lati fẹ awọn mejeeje, bẹẹ ni asẹyinwa asẹyinbọ kò fẹ ẹnikan ṣoṣo ninu wọn mọ. Nigbẹtin ọrọ yii ọkan
ninu awọn ọkunrin wọnni ṣe e ni ibi, o lo oogun buruku
fun un, ẹjẹ ara obinrin náà ko si ṣàn mọ, nigba ti ọkan
rẹ̀ ko lu kiki mọ, mo lọ ṣe iṣẹ ti Olodumare ran mi,
mo mu: ẹmi rẹ̀ jade, ibanujẹ sì pọ ni agbo ile náà gidigidi.
. Eyi ẹkarun-un ni o fi aika nnkan si ba aye ara rẹ̀
jẹ. Ẹsẹ lasan l'o fi kọ, ṣugbọn nitori ko ka ẹsẹ náà si, 
ẹsẹ di egbo, ko tete san mọ kokoro buburu si ba ibẹ wọle. Lẹyin ti ẹsẹ yi san tan kokoro jokoo si inu ara lohun, o fi ibẹ ṣe ile, ni igbẹyin, oriṣiiriṣii aisan bẹ̀rẹ̀ sí 
ṣe ọkunrin yii aisan kan si bẹrẹ si fa omiran jade ṣùgbọ́n ,

87


ỌJỌ KEJI LỌDỌ BABA-ONIRUNGBỌN-YẸÚKẸ

kokoro ijọsi ni o bẹrẹ nnkan wọnyi, .Asẹyinwa asẹyinbọ
oniruuru awọn' kokoro wọnni lọ si agbari ọkunrin náà ,
ori rẹ̀ si yi, o di asinwin, o ko akisa kọ ọrun, o n rin
ihooho lati ilu de ilu, irun ori rẹ̀ kun o si n pupa bi ara
eweko oju ọna mọto, o n sun ninu otutu laaarin ode, o
n jẹ ajẹku awọn eniyan kaakiri ile, awọn ọmọde si n sọ
òkò lu u bi o ba ti n rin lọ. Inu iwọnyi ni aisan de ba
a, nigba ti o si pẹ aisan naa ṣe e de ibi ti ọkan rẹ̀ ko fi
lu kiki mọ, emi náà si lọ mo mu un tọ Ẹlẹdaa mi lọ

"Eyi ẹkẹfa jẹ oniwarere ninu awọn ọmọ eniyan 
ṣugbọn bi o ba pẹ ninu aye si i ọpọlọpọ iya ni iba jẹ
ẹ nitori aisan nla kan iba ṣe e ko ba si ti si oniṣegun
ti o le wo o sàn bẹẹ ni aisan yii ko ba tete pa a, aba fi
iya jẹ ẹ titi ki n to lọ mu un. Bi aisan yii ko ba de si
ọkunrin náà ija nla kan iba bẹ silẹ ti orilẹ ede yoo fi
máa dide si orilẹ ede, ti ijọba kan yoo fi máa dide si
ijọba keji bẹẹ ni ori ọkunrin yii ni ija naa iba ti bẹrẹ orukọ
rẹ̀ iba si bajẹ lati irandiran. Nitori iwọnyi ni Ọlọrun
ṣe paṣẹ fun mi ki n lọ mu un wa siwaju Oun.

'" Eniyan lasan ni ẹni keje, ko si ninu awọn alatunṣe
inu aye, onibajẹ eniyan ni.. O fi iwa agabagebe de ipo
giga, o de ipo giga tan ko jẹ ki ọwọ awọn ero ẹyin
goke, bẹẹ ni irira ni o jẹ niwaju Olodumare, iwa ẹgbin
si ni niwaju awọn ẹda ọrun wi pe, ki ẹni ti o de ibi
giga máa wa ọna idiwọ fun awọn ti n bọ lẹyin. Bẹẹ ni
ọkunrin náà gbagbe ara aye, o gbagbe ara ọrun, o
si tun gbagbe Ọlọrun Ọba. Iwa buruku n bẹ lọwọ rẹ̀,
iwa wọbia n bẹ ni ookan aya rẹ̀, bẹẹ ni ọmọ okunkun ni
o n ṣe. Ọkunrin yii kun fun abẹtẹlẹ, oun ni alaga ẹgbẹ
rikiṣi, oun ni olori awọn alareekereke, oun ni balogun
awọn ti n yọ kẹlẹkẹlẹ kaakiri ode oru.. O ti fi ẹnu ba
iṣẹ oniṣẹ jẹ, o ti fi apaadi nla bo iṣẹ rere ẹlomiran mọlẹ,
ki araye má baa ri iṣẹ rere wọn, bẹẹ ni a máa wa ibi

88

ỌJỌ KEJI LỌDỌ BABA-ONIRUNGBỌN-YEUKẸ
kọlọfin kiri lati mu ọmọnikeji rẹ̀, a si máa sọ aṣiṣe
kekere wọn di titobi loju awọn ọmọ araye. Ẹni ti
o mu ki aye dorikodo, ti o gbe eleke gori itẹ,
ti o fi olododo si ibi isalẹ, nitori ẹni ilẹ ni oun i ṣe,
ko le ba ara oke ṣe dọgbadọgba titi laelae. Nigba ti
ọkunrin yii wà ni ode aye, ede Ẹlẹdaa ko ye awọn ọmọ
eniyan , nitori Ọlọrun fun un ni owo, O fun un ni ọmọ,
o si fun un ni ọpọlọpọ iṣura inu aye.. Bẹẹ ni awọn nnkan
wọnni ko le pẹ lọwọ rẹ̀, oun ni wọn ki i wolulẹ rẹ̀ ba le pọ

gidigidi... Nigba ti o de ṣonṣo igbega rẹ̀ tan,
Olodumare rẹ ẹ silẹ, o ṣubu, o di ero ẹyin, ibanujẹ
de ba a, ọkan rẹ̀ kun fun irẹwẹsi, orukọ rẹ si buru
tobẹ̀ ninu aye ti awọn eniyan ko jẹ fi orukọ naa sọ ọmọ
wọn... Nigba ti o di ọjọ kan, Ẹlẹdaa mi ni ki n lọ mu un
wa, ki awọn araye ba le mọ pe ko si aiṣododo lọwọ
Olodumare, olukuluku ko ni ṣai jere iṣẹ rẹ̀, yala ni
ode aye, tabi ni ode ọrun. Kiyesi i, iwọ ri ìyà ti o
njẹ ọkunrin náà ninu ile mi, ma ṣe ro pe ika ni a n ṣe si i ni, nitori nigba ti ọkunrin yii wa ni ode aye, ti o
wa ni ipo giga, o ti paṣẹ ki wọn bẹ ọpọlọpọ eniyan lori,
ki wọn ṣá ọpọlọpọ eniyan lọgbẹ, ki wọn fi iya buburu
jẹ ogunlogo awọn ọmọ eniyan lainidii. Ranti wi pe
Olodumare fẹran awọn ọmọ eniyan pupọ-pupọ tobẹ ti
o fi ohun gbogbo ti n bẹ lode aye, bi aye ti kun fun
oriṣiiriṣii nnkan to wọnni, O fi awọn nnkan wọnni jinki
ọmọ ara aye. Ọkunrin ti iwọ n wo yii ti fi iya jẹ awọn
eniyan ti Ọlọrun fẹran, tobẹ ti ifẹ náà ko ṣé fi ẹnu sọ!
Ohun ti olukuluku ba gbin ni yoo hu jade fun un.
"'N ko fẹ Ki n sọrọ pupọ ju nisisiyi, ìwọ ọmọ eniyan ,
mo ki ọ, o ku abọ, mo sai ki ọrẹ mi náà pe o ku alejo,
ọgbeni pataki, Baba-onirungbọn-yẹukẹ, eniti n gbe ibi
gegele okuta.'
" Bayii ni ẹbọra nla náà sọrọ fun wa, Iku, ẹda ti ko

89


ỌJỌ KEJI LỌDỌ BABA-ONIRUNGBỌN-YẸUKẸ

ni itiju ẹnikẹni, ti ko jẹ wi pe eniyan nla ni eyi oun ko ni
i mu un lọ, ẹni ti ile rẹ̀ n bẹ lagbedemeji aye oun ọrun.

" Ki o to pari ọrọ rẹ̀ ọkan mi ti balẹ diẹ mo si pinnu
ati sọrọ rere fun un ki n ba le ri ọna jade. Mo dahun
mo wi pe :

"Iwọ ẹbọra pataki, Iku, ẹni ti ile rẹ̀ n bẹ lagbede-
meji aye oun ọrun, mo dupẹ lọwọ rẹ. A fun ọ laṣẹ
lori ohun gbogbọ ninu aye, lori ohun alaaye gbogbo.
A fun ọ laṣẹ lori ọba ati awọn ọmọ alade, lori olowo
ati lori talaka, lori oniṣegun ati lori adahunṣe. Iwọ
lagbara lori ẹranko igbẹ ati lori ejo afayafa, kiniun
ati imado, ikooko ati ajanaku, ojola ati awọn ejo
gbogbo... Iwọ lagbara lori ẹyẹ oju ọrun ati lori ẹja inu okun, lori eweke ori ilẹ ati lori awọn kokoro
kekeeke. Awọn jagunjagun ti o ti kọja ìwọ l'o mu wọn
lọ, awọn ti n sọrọ ti ọrọ náà n mulẹ iwọ ti mu wọn kuro
lori ilẹ, awọn eniyan pataki ninu ẹgbẹ ati awọn ijoye
ninu igbimọ ni iwọ ti fẹ oju wọn kù, inu mi si dun
loni, ti mo mọ ẹda ti o tobi bi iwọ.. Mo dupẹ lọwọ rẹ
fun gbogbo ọrọ ti o sọ, n o si jiṣẹ rẹ fun awọn ọmọ

araye, n ko ni fi ọkan pe meji, nitori náà mo fẹ ki o
yọnda fun mi lonii, n o tun pada wa ri ọ lọla, nnkan kan
ni mo n ṣe lọwọ ti mo fi silẹ ti mo ni ki n yara wa fi
oju ganni rẹ, nitori naa o digba diẹ nisisiyi na, mo n lọ
si ile, lọdọ ọrẹ mi, ọkunrin mẹta, Baba-onirungbọn-
yẹukẹ, ẹni ti n gbe ibi gegele okuta ;

" Nigba ti mo pari ọrọ temi emi ati Iku ki ara wa,
a ko bọ ara wa lọwọ bẹẹ ni ẹnikan ko si dọbalẹ fun

ẹnikeji, ṣugbọn dipo iwọnni, a mi ori si ara wa, lẹyin naa

a si ki ara wa o digbooṣe, ki Ọlọrun jẹ ki a fi ire pade
lọla.'
Bẹ́ẹ̀ ni emi ati ọrẹ mi kuro ninu ile ẹmi buruku náà 
ti a ba ile ti wa lọ, nigba ti a si n bọ lọna ti mo beere

90

ỌJỌ EKEJI LỌDỌ BABA-ONIRUNGBỌN-YẸUKẸ

idi rẹ̀ ti Baba-onirungbọn fi n ṣẹju si mi wi pe ki n má bọ
Iku lọwọ, ki n má si ṣe dọbalẹ fun ẹbọra náà , ati wi pe
ki n ṣọra lori akete rẹ̀, o da mi lohun o wi pe: — Ẹni ti
o ba bọ Iku lọwọ ti oluwarẹ pari, ẹni ti o ba dọbalẹ
fun un ti oluwarẹ sọnu, bẹẹ ni ẹni ti o ba jokoo lori akete
rẹ̀ ti oluwarẹ di ọrun alakeji.'

" Nigba ti Baba-onirungbọn sọrọ yii, ọrọ náà jọ mi
loju, ẹru si tubọ ba mi, gbogbo nnkan buruku ile ẹda
náà si n sọ kẹlẹkẹlẹ si odo inu mi. Emi ti mo ni iyawo
ti a ko i ti i jọ gbe pọ ju bẹẹ lọ ri, n ko i ti i fẹ ki temi pari
ninu aye, bẹẹ ni emi ti mo ṣẹṣẹ gbọ pe mo bimọ ti n ko
i ti i fi oju ri ọmọ náà , n ko i ti i fẹ ki temi sọnu; emi ti
o si ti n jiya kaakiri inu aye, ti n ko i ti i gbadun aye
náà ri, n ko i ti i fẹ mura ọrun alakeji. Mo wi fun ọrẹ
mi wi pe :

"Iwọ ọrẹ mi ọwọn, bi o ba tun ri ẹsẹ mi ni ile
aladuugbo rẹ yii mọ, wi pe baba mi kọ l'o bi mi.'

" Baba-onirungbọn náà si da mi lohun o ni, 'Bi o
ti wu ki o ri ṣa mo ro pe o ko ni ṣai de ibẹ lọla, nitori pe
o ti ṣe ileri fun un o si yẹ ki o mu ileri rẹ ṣẹ.

'O fẹrẹ ma i ti i pari ọrọ rẹ̀ yi nigba ti emi náà ti fun
un lesi, mo ni, ' N ko ni mu ileri eleyii ṣẹ.'

" Nigba ti mo wi bayii tan, Baba-onirungbọn rẹrin
o ni, ' Ọrẹ mi, mo ṣebi iwọ l'o n ṣe ileri niwaju ọkunrin
náà nisisiyi ti ẹnu rẹ nle koko ?'

" Emi náà si tun fesi mo ni, ' Hin, bi ẹnu mi ba nle
koko nkọ ? Oju bọọrọ l'a fi n gba ọmọ lọwọ ekurọ ndan ?
Iwọ ri oju ọkunrin náà o dabi ina, iwọ ri eekan rẹ̀ o dabi eekan ẹkun, iwọ wa tun n bere pe ki n sọrọ rere tabi ki
n má sọrọ rere, o ko mọ pe bi mo fẹ bi mo kọ̀ mo ni lati
sọ nnkan rere niwaju ọkunrin náà ndan ? '

" Baba-onirungbọn si tun dahun o ni, 'họwu o,

91


ỌJỌ KEJI LỌDỌ BABA-ONIRUNGBỌN-YẸUKẸ


ko mà dara o, kò yẹ ki a ṣe ileri ki a ma mu ileri wa ṣẹ o, o yẹ ki a lọ de ile ọkunrin náà lọla o.

" Lẹyin ti o wi bayii, mo kigbe nla mo ni, ' De ile
tani ?—Baba-onirungbọn, de ile tani sẹ ?'

— Oun naa si tun fesi o ni, ' De ile tani iba tun ṣe ?—
Ile Iku kọ!' 

"Inu wa bi mi mo ni, ' ori rẹ ni yko de ile Iku, aya
rẹ ni yoo de ile Iku, iwọ abi rungbọn yẹukẹ-yẹukẹ yii.

" 'Nigba ti mo wi bayii tan, Baba-onirungbọn náà tun
fun mi l'esi o ni, ' Rungbọn mi ri yẹukẹ o, rungbọn
mi ko ri yẹukẹ o, a o de ile ọkunrin naa lọla dandan.
Bi o fẹ bi o kọ n o fa ọ de ibẹ bi o ṣe gbigbe ni, n ò gbe ọ.'
 Nigba ti ọkunrin náà tun wi bayii inu tubọ bi mi
mo ni, 'Baba-onirungbọn n ko mà fẹ o. Ẹ ko ri
rungbọn rẹ̀ bi o ti n gbalẹ guruguru.

"Ṣugbọn dipo ki o binu o tun fun mi l'esi o ni,
"Mo ṣebi iwọ n fi ọwọ tẹ idabi nigba naa ni —Jẹ ki n sọ
fun ọ, mo ti n pero ninu ara mi nisisiyi lati se ase nla
kan lati fi ṣe ajọyọ nitori rẹ̀, ki n si pe awọn ẹbọra.
Igbo Olodumare si ibi ase náà , mo si tanmọ ọkan mi
lati fi Iku jẹ Alaga, ati lati fi Arun jẹ ikeji rẹ̀,
ki n si fi iwọ si ipo ẹni ti n ṣe ọdun laaarin wọn.

" Nigba ti o wi bayii tan ẹru ba mi mo ni, mo sun
mọ kan ogiri'na wayi, mo gbe ẹbọ kọja mọṣalasi,
mo fi ẹlẹdẹ jẹ sààrì, mo sun ọgẹdẹ dudu fun Oyinbo
jẹ, mo ni ki Hausa kọ goro silẹ, mo wi pe Yoruba ko
gbọdọ jẹ ẹkọ—Ọrọ yii bi mi ninu tobẹ  ti n ko fi sọrọ
si Baba-onirungbọn-yẹukẹ titi a fi de ile. 

"Nigba ti a de ile mo pinnu lati bẹ ẹ mo si bẹ̀ ẹ́
daradara, mo wi pe n ko ni le pada de ile Iku mọ ati pe
ki o jọwọ ba mi ṣe ọna rẹ̀ ti n ko ni fi tun pada lọ mọ.
Lẹyin eyi, Baba-onirungbọn fi esi fun mi, esi rẹ̀ náà 

92

ỌJỌ KEJI LỌDỌ BABA-ONIRUNGBỌN-YẸUKẸ

si kun fun ọgbọn gidigidi... O dahun o si wi pe:
" Olowo-aye, nnkan kan wà ti mo fẹ sọ fun ọ loni, mo
fẹ ki o ṣe akiyesi nnkan náà ki o si fi i ṣe arikọgbọn.. Bi
o ba ri eniyan kan ti o ṣe ileri ti ko mu un ṣẹ mo fẹ ki o
mọ daju pe oluwarẹ ko ṣe e gbẹkẹle.. Bi ọmọluwabi
ba sọrọ o yẹ ki eniyan ba ọrọ rẹ̀ bẹ ẹ , ileri ọmọluwabi
dabi ẹ̀wọ̀n ti o n fi de ara rẹ̀, laijẹ pe o ba si ṣe bi ileri
náà ẹwọn náà ko i ti i tu; ṣugbọn eniyan lasan ka ileri si
nnkan ere, bi oun ba sọ eleyii lonii a sọ tọhun lọla, gbogbo
araye a si máa ka ọrọ rẹ̀ si ọrọ eniyan yẹpẹrẹ tobẹ ti ko
si ọrọ ti o le sọ ti ọmọ araye ko ni ka si yẹpẹrẹ .. Olowo-
aye, ọmọluwabi ni ọ, bi o si ti wu ti ọran náà buru
to mo fẹ ki o ṣe gẹgẹ bi ileri rẹ. Nnkan ti mo le ṣe ni
eleyii, n ko ni pe Iku ki o wa ba mi jẹ ase nitori rẹ mọ,
nigba ti a ba si de ile ẹbọra náà lọla, a ko ni wọle, dipo
eyiini a o duro si ode a o wi pe a n lọ si ibi kan ni a
wi pe ki a ya ki i gẹgẹ bi ileri ti a ṣe tẹ lẹ fun u.'

"' Nigba ti ọkunrin náà pari ọrọ yii mo tun ero mi pa ;
nitori mo ri i pe ọrọ náà ti bọ si ori afi bi mo ba mura.
de ọjọ keji, bi mo fẹ bi mo kọ̀ mo ni lati tun fi ori mi le
ọna ile Iku, ẹni ti ile rẹ̀ n bẹ lagbedemeji aye oun ọrun.

93


VI
ỌJỌ KẸTA LỌDỌ BABA-ONIRUNGBỌN-YẸUKẸ

ẸNI TI N GBE IBI GEGELE OKUTA

" N ko sun mọju ọjọ keji, Ẹẹkan ṣoṣo ti mo si pa oju
de, ala buruku ni mo la, ṣe ni mo ri ẹbọra buruku kan
loju ala ti o bẹrẹ le mi kiri, ibi ti ẹbọra náà ti ń e mi
lọ ni mo ti pade ejo kan loju ọna ti eyin rẹ̀ dabi eyin
kiniun, igba ti mo si tun ni ki n sa fun eleyiini mo pade
ẹranko ti ko sanra, ti o dabi ọlọkunrun ti eekan rẹ̀
gun ṣọbọlẹ sọbọlọ, eleyiini tun n fẹ oju mọ mi.. Lẹyin
eyi, mo ji. Nigba ti mo ji ṣe ni mo n mi hẹlẹhẹlẹ bi
ẹni ti n sare ije ti ọkan mi n lù kìkì bi ọkọ ofurufu—A !
Oju mi ri nnkan ninu Igbo Olodumare, oju mi ri nnkan.

" Nigba ti mo jẹun aarọ tan lọdọ Baba-onirungbọn
lọjọ keji yii mo wi fun un ki o jẹ ki a lọ si ile Iku ki a
to dawọ le ohunkohun ni ṣiṣe oun náà si gba si mi lẹnu.
Nigba ti a de ọhun a ko ba ẹbọra náà ni ile ṣugbọn a
ranṣẹ silẹ de e wi pe bi o ba pada de ile ki wọn jiṣẹ wa
fun un. Bẹ́ẹ̀ ni mo pada tayọtayọ ti mo wa si ile ọrẹ
mi, lọdọ Baba-onirungbọn-yẹukẹ ẹni ti n gbe ibi gegele
okuta.

" Ọrẹ mi yii ṣe mi ni alejo pupọ ko si jẹ ki n fi ẹnu mi
kan akara ti iya mi mu wa fun mi lati isalu ọrun.

" Nigba ti a pada ti ile Iku de ti a tun jẹun lẹẹkeji,
Baba-onirungbọn mu mi gun oke pẹtẹsi rẹ̀ lọ, nigba ti
a si de ọhun tan ti o jokoo ti emi náà jokoo ti a kọju si
ara wa tan o wi fun mi pe nnkan pataki ti a o ṣe lọjọ
náà ko ju ọrọ ti o n o ba mi sọ.. Nigba ti o si sọ eyi fun
mi tan, inu emi náà dun, mo jokoo dáadáa, mo wi fún ọrẹ mi tuntun yii pe mo tẹti silẹ, ki o máa ba ọrọ rẹ̀ lọ.
Ọkunrin náà si bẹrẹ si ọrọ rẹ̀ o wi pe :

94

ỌJỌ KẸTA LỌDỌ BABA-ONIRUNGBỌN-YẸUKẸ

' Laiṣe aniani, ko ni ṣai ya ọ lẹnu bi o ti ṣe dede
ba mi ninu igbo yii nigba ti o de ọdọ mi ni ijẹta. Iru
ẹni ti mo jẹ ko le ye ọ bẹẹ ni o ko sì le mọ iru ipo ti mo
wa laijẹ pe mo ba sọ iwọnyi fun ọ. 'Emi ti ìwọ n wo
yii jẹ apa kan eniyan ati apa kan iwin.. Nitori kini n kọ ?
—Nitori eniyan ni baba mi, ọdẹ ni oun si i ṣe pẹlu, lakooko
igba ti mo n sọrọ rẹ̀ yii, ọjọ pẹ, ṣugbọn baba mi l'o
gboju ju ninu gbogbo awọn ọdẹ inu aye lakooko ti
wọn bi mi. Iya mi ki i ṣe eniyan rara, iwin ni. Ṣugbọn
iya mi lẹwa gidigidi... Gẹgẹ bi aṣa pupọ ninu awọn
arẹwa obinrin, iya mi jẹ onigberaga, awọn iwin patakai
pataki ti wọn si n fẹ ẹ nigba ti o wa ni wundia ko
ba ojurere rẹ̀ pade titi awọn ọlọla wọnni fi fi i silẹ
ti ati ni ọkọ di iṣoro fun un. Asẹyinwa asẹyinbọ, baba
mi ri i ninu igbo o si fẹ ẹ, gẹgẹ bi itan náà ti lọ, baba
mi ti gbuuro ẹbọra náà ri o si bẹrẹ si wa a kiri. Ni aye
igbaani awọn obinrin gbọn ju ti aye iwoyi lọ, nitori
wọn ki i fẹ ọkunrin nitori faari ọkunrin nikan, wọn
ki i fẹ ẹ nitori ẹwa rẹ̀ nikan, ṣugbọn wọn a máa fẹ ẹ
bi o ba jẹ alagbara ọkunrin, bi o ba ni ifẹ ijinlẹ ti ko
le ṣá, bi o ba si mọ nnkan titọ ni titọ ati nnkan yiyẹ
ni yiyẹ.. Nitori bi eniyan ba mọ nnkan titọ ni titọ ati
nnkan yiyẹ ni yiyẹ a ko ni ba oluwarẹ ni idi nnkan ti
ko yẹ ọmọ eniyan ... Nitori naa lakooko yii, iya mi mu baba
mi lọ si inu okuta ni ile wọn wọn si dan a wo.. Nibẹ
baba mi ba kiniun ja o fi aake pa kiniun, baba mi ba
ẹkun ja o fi kumọ pa ẹkun, baba mi ba ojola ja o fi
paṣan pa ojola, ọjọ meje ni o si gba ni aijẹun.

"" Nigba ti baba mi pari eleyii obinrin náà wa beere
lọwọ rẹ̀ o ni, " Kini idi rẹ̀ ti iwọ fi fẹran mi ? ". Baba
mi náà si fesi ọlọgbọn o ni, " Mo fẹran rẹ ṣugbọn idi
ifẹ náà ko ye emi pàápàá , bi mo ba ti n ri ọ mo sa n fẹran
rẹ ni." Obinrin náà dahun o ni, "N o fẹ ọ iwọ ọlọgbọn

95


ỌJỌ KẸTA LỌDỌ BABA-ONIRUNGBỌN-YẸUKẸ,

ọkunrin nitori ifẹ ti o pe ju lọ ni ifẹ ti eniyan ko le sọ
idi rẹ̀, bi eniyan ba fẹran ẹnikan nitori oju rẹ̀ dara, bi
o fẹ ẹ nitori ipo ti oluwarẹ ni, bi o fẹ ẹ nitori idile rẹ̀
ti o dara, bi o fẹ ẹ nitori ọgbọn ori rẹ̀, bi o fẹ ẹ nitori
faari rẹ̀, bi o fẹ ẹ nitori ọrọ ẹnu rẹ̀, bi o ba si fẹ ẹ
nitori irin ẹsẹ rẹ̀, ifẹ náà ko jamọ nnkan kan... Nitori
ọjọ n bọ ti awọn nnkan wọnyi le ṣe alaisi mọ tabi ti
wọn le su ọ; ṣugbọn bi o ba fẹ eniyan ti iwọ ko si le
sọ nnkan kan pàtó ti o fi wù ọ ifẹ pipe ni ifẹ rẹ nitori naa, mo máa fẹ ọ, iwọ ni yoo ṣe baale mi." .

"' Iwọ ọrẹ mi, bayii ni baba mi ṣe ti o fi fẹ iya mi,
lakooko ti wọn si fi bi mi, iya mi, niwọn igba ti oun náà 
ti jẹ iwin, o rọra yọ kẹlẹkẹlẹ lọ si isaalu ọrun o ja ọkan
ninu awọn eso igi ìyẹ̀ o fi i fun mi mo si jẹ ẹ bẹẹ ni n ko
le ku titi aye mọ. Ṣugbọn nigba ti Ọlọrun Ọba gbọ
ọrọ yii, o pa a laṣẹ fun awọn maleka pe bi mo ba ti
gbe aarin awọn ọmọ eniyan fun aadọrin ọdun ki wọn

mu mi wa si eti bode ọrun. Idi rẹ̀ si ni eyi ti iwọ fi

ba mi ni ihin nibi ti mo ti n gbọ akukọ ọrun-emi náà ,
Baba-onirungbọn-yẹukẹ, ẹni ti n gbe ibi gegele okuta.

'Ṣugbọn iwọ ọrẹ mi, nigba ti mo wa ni aarin awọn
ọmọ eniyan , mo ri pupọ ninu aṣiri wọn... Iwọ jẹ ki n sọrọ
diẹ nipa ọkan ninu awọn iwa buburu ti wọn máa
n hu, jẹ ki a sọrọ nipa ilara wọn. '

Ẹmi ni mo wi fun ọ, bi aye yipada tobẹ ti aguntan
n loyun ewurẹ ti ologbo si n loyun akukọ inu onilara
ko ni dun .. Onilara ki i fẹ ki ẹlomiran lọ siwaju

afi oun; onilara ki i fẹ ki ẹlomiran mọ iwe afi oun;
onilara ki i fẹ ki a fẹran ẹlomiran afi oun; onilara ki
i fẹ ki ẹlomiran de ipo nla afi oun; onilara ki i fẹ ki
ẹlomiran kọ ile afi oun; onilara ki i fẹ ki ẹlomiran ni
ọmọ ti o nilaari afi oun—bẹẹ ni aye kun fun ọpọlọpọ
eniyan a ko si le ṣe alairi awọn ti yoo máa lọ siwaju lọna.

96

ỌJỌ KẸTA LỌDỌ BABA-ONIRUNGBỌN-YẸUKẸ

wọnyi bẹẹ ni bi wọn ba ti n lọ siwaju ni inu onilara
yoo máa bajẹ, nitori náà inu onilara ko le dun lai, bi
aye yipada bi o di ọrun.

"Feti silẹ ki n sọ itan kekere kan fun ọ.

"Lọjọ kan, nigba ti mo fi wà ni aarin awọn ọmọ
eniyan , ọkunrin kan wa lẹbaa ile wa.. Ọkunrin naa talaka
pupọ o si ni iyawo kan.. Iyawo yii fẹran ọkọ rẹ̀ pupọ,
titi wọn si fi wa ninu ipọnju yii ko fi ọkọ rẹ̀ silẹ lọjọ
kan.

"" Nigba ti o ṣe, ọkunrin olowo kan pinnu lati ran
talaka yii lọwọ. Olowo náà ni ilẹ kan ti o kun fun igi
ọpẹ... O pe ọkunrin yii o si ba a ṣe eto wi pe ki o máa
da ẹmu lori ọpẹ wọnyi, nigba ti o ba da ẹmu náà tan,
ti o ta a, ki awọn jọ máa pin owo ti o ba ti ibẹ jade ni
dọgbadọgba. O fun talaka yii ni owo ti yoo fi ra
akengbe ati gbogbo nnkan fifi da ẹmu.. Inu ọkunrin
yìí dun o si mura lọjọ kan o lọ si oko náà o da ẹmu o
si so awọn akengbe wọnni mọ ori ọpẹ nireti pe nigba ti
o ba di ọjọ keji ti oun ba de oun o ba ẹmu ninu awọn
akengbe wọnni oun o si ta a, oun ati olowo náà yoo jọ
pin owo ti o ba ti ibẹ wa ni dọgbadọgba... Nigba ti o
di ọjọ keji ti ọkunrin yii lọ si idi ọpẹ wọnni o ba awọn
akengbe ti o ti so mọ ọpẹ ni ilẹ ni fifọ.. Eleyi ya a
lẹnu lọpọlọpọ o si dun un gidigidi.

-" Nigba ti o pada de ile o mu owo diẹ ti o wà ni
ọwọ rẹ̀ o fi ra awọn akengbe miiran o lọ so wọn mọ
ori ọpẹ ṣugbọn nigba ti o tun de ibẹ lọjọ keji o ba awọn
akengbe wọnni ni ilẹ, wọn ti fọ.

Okunrin yii tun wa ọna miiran o ri owo o tun ra
awọn akengbe miiran o si pinnu lati ri nnkan ti o n fọ
akengbe oun, nigba ti o da ẹmu tan ko lọ si ile, o gun
ori igi kan lọ o n wo nnkan ti yoo ṣẹlẹ si awọn akengbe
oun. O duro titi ilẹ fi ṣu sibẹ ko ri nnkan kan oun naa ko si lọ.

97


ỌJỌ KẸTA LỌDỌ BABA-ONIRUNGBỌN-YẸUKẸ

" Nigba ti o di aarin ọganjọ, ọkunrin náà ri nnkan kan
ti o n bọ ni ibi ọpẹ wọnyi o si wo o daradara.. O ri
i wi pe lati ẹsẹ nnkan naa si isalẹ jẹ ti eniyan , ọwọ rẹ̀ jẹ
ti eniyan pẹlu ṣugbọn ori ati ara iyoku jẹ ti agbọnrin
patapata.

"Igba ti abami ẹda yii de idi ọpẹ wọnni o bẹrẹ si
gun wọn lọkọọkan o n gbe ẹmu ori wọn, igba ti o ba si
da ẹmu inu akengbe ori ọpẹ kan si inu akengbe nla
ti o gbe lọwọ tan, a ju akengbe ti ori ọpẹ silẹ eleyiini
a si fọ. Bẹẹ ni o bẹrẹ si fọ awọn akengbe ori ọpẹ wọnni
bi o ti n lọ lati ọkan de ọkan. Ibi ti abami ẹda náà ti
n ṣe eyi ni ọkunrin yii ti kigbe nla, igba ti o si kigbe,
ẹda yii gbe akengbe ẹmu nla tirẹ̀ o n sare lọ, ọkunrin
náà si n sa tẹ le e, o n le e lọ.. Oṣupa dabi ọsan, wọn
sare titi ilẹ fi mọ sibẹ ọkunrin náà ko pada o n le e lọ
o si le e titi wọn fi de ibi ẹsẹ oke kan, ọkunrin yii tun
tẹ le e, bi o ti n gun oke yii de ori lọhun tan, ọkunrin
yii ba ara rẹ̀ laaarin oniruuru ẹranko gbogbo inu aye yii
wọn wà ninu igbimọ wọn.

" Nigba ti o yọ si ibẹ, abami ẹda náà ṣubu lulẹ si
aarin awọn ẹranko wọnyi ọkunrin náà si duro pẹlu
ibẹru laaarin wọn.. Kiniun ọba ẹranko binu gidigidi
nitori ibanujẹ ni o jẹ fun wọn lati ri eniyan ti i ṣe ọta
ẹranko inu igbo laaarin wọn.. Ọba yii pa a laṣẹ pe ki
wọn pa ọkunrin náà . Ṣugbọn bi o ti paṣẹ náà tan ni
ọkunrin yìí tọrọ gáfárà lọwọ awọn ẹranko wọnni wi pe
too awa fun ọ laaye ki oun sọ ti ẹnu oun, wọn si gba

"Okunrin yii wa bẹrẹ mu itan o sọ bi oun ti ṣe jẹ
talaka ti olowo kan ṣaanu oun, ati bi oun ati olowo náà 
ti ṣe ṣe eto nipa ẹmu ati bi oun ti ṣe ba akengbe ẹmu oun
ni fifọ ni ọpọlọpọ igba ki o to di pe oun pinnu ati wa
nnkan ti o n fọ oun ni akengbe ẹmu bẹẹ, ati bi oun ti ṣe

98

ỌJỌ KẸTA LỌDỌ BABA-ONIRUNGBỌN-YẸUKẸ

ri abami ẹda náà ti oun si ni lati le e titi oun fi de ọdọ
awọn ẹranko.

" Nigba ti ọkunrin yii pari ọrọ rẹ̀ inu bi awọn ẹranko
pupọ si ẹda buruku náà ti o n fọ ọkunrin yii ni akengbe
ẹmu... Àṣé agbọnrin ni, awọn ẹranko ni o n ran an ki
o lọ máa ra ẹmu fun wọn ni akoko ipade, wọn a si
máa fun un ni owo ni, wi pe, ki o to jade si ilu ki o sọ
ara rẹ̀ di ènìyàn ki o si ra ẹmu, ṣugbọn dipo ki o ṣe bẹ
agbọnrin a fi owo si apo ara rẹ̀, a máa ji ẹmu ẹlẹmu
kaakiri ori ọpẹ a si wa máa sọ fun awọn ẹranko pe rira
ni oun ra a.Nitori eyi, ẹsẹ kan naa ni wọn pa agbọnrin
ole ti o n gun ori ọpẹ kiri. Aanu ọkunrin yii ṣe awọn
ẹranko wọnni, nigba ti wọn sì ronu ohun ti wọn
iba ṣe fun un titi ti wọn ko mọ ọn, wọn fun un ni agbara
ati máa gbọ ohun awọn ẹyẹ ati awọn ẹranko bi wọn
ba n sọrọ si ara wọn. Ṣugbọn wọn pa a laṣẹ wi pe
ọkunrin náà ko gbọdọ sọ fun ẹnikẹni pe oun gbọ ede
ẹyẹ ati ti ẹranko ati pe ni ọjọ ti o ba fi idi aṣiri naa
han ọmọ eniyan ni yoo ku.

"'' Bẹ́ẹ̀ ni ọkunrin yii pada wa si ile pẹlu ẹbun nla yii
ti o si n ba iyoku igbesi aye rẹ̀ lọ laifi idi aṣiri naa hàn ẹnikẹni.
 Nigba ti o di ọjọ kan bayii, bi o ti jokoo si agbala
rẹ̀ ti o n ṣire ni ìròlẹ́ ni o gbọ ti agbebọ adiẹ kan n sọ
fun awọn ọmọ rẹ̀ ki wọn ṣọra ki wọn kuro ni ibi
kan bayii, nitori bi wọn ba duro pẹ ni ibẹ ti nlwọn
n tan ilẹ ibẹ wọn ko ni pẹ ri apo owo goolu ni isalẹ,
ati pe ẹni ti o ni ile náà si le lọ ṣe bẹ ri i.. Bayii ni adiẹ
náà sọ fun awọn ọmọ rẹ̀ laimọ pe ọwọ onile ni oun sọrọ
si.. Nigba ti o si ti pari ọrọ rẹ̀ ni awọn ọmọ náà ti kuro
ni ibi ti nlwọn ti n ṣire, nlwọn tẹ le iya wọn wọn n wa
ounjẹ ọ jọ wọn lọ.

 Bi awọn adiẹ wọnyi ti lọ tan ni ọkunrin náà mu

99


ỌJỌ KẸTA LỌDỌ BABA-ONIRUNGBỌN-YẸUKẸ

ọkọ ti o mu ake ti o gbe awọn ohun elo ti eniyan le fi wa ilẹ
ti o si bẹrẹ si wa ilẹ ibẹ lọ. Laipẹ o kan awọn apo owo
ti adiẹ náà sọrọ rẹ̀ o si bẹrẹ si ko won. Lati ọjọ náà wa
ni ayipada rere ti de ba ọkunrin yii ti o di olowo ti
okiki rẹ̀ si gba gbogbo agbegbe kankan.

""' Gẹgẹ bi ọpọlọpọ ninu awọn olowo ti maa n ṣe,
owo a máa ru bo ẹlomiran loju bi omi okun a si máa
pa ẹlomiran bi ẹmu, owo a máa mu ki awọn ẹlomiran
gbagbe ibi ti awọn ti dide, dipo ki wọn si máa fi owo
wọn yin Ẹlẹdaa, wọn a bẹrẹ si tapa si ẹni ti o da wọn.
Ọlọrun lagbara, sibẹ a'ko ṣairi awọn oloyelori eniyan ,
ti wọn lowo ti wọn tun ni iwa irẹlẹ ti wọn si n ba
buruburu niwaju Ọlọrun Ọba.

"'Nigba ti ọkunrin yii di olowo tan o pinnu ati máa
fẹ obinrin le ori obinrin, ṣugbọn iyawo ti o kọ fẹ ko
lẹwa, ẹsẹ rẹ̀ mejeeji ko dara, arọ ni, o fẹ obinrin náà 
nitori pe ọmọ ọba ni i ṣe bẹẹ ni ilara obinrin -yii ni o pọ
ju ti gbogbo obinrin ti n bẹ ni inu aye lọ.. Obinrin
náà ti gbe ilara wọ bi ewu, o fi owu jijẹ san yẹ̀rì, o ro
aṣọ wọbia si ibadi, o si fi iborun ojukokoro leke aṣọ.

"'Lati igba ti obinrin náà ti wọle ko tilẹ fẹ ki iyaale
rẹ̀ ni nnkan kan pọ pẹlu ọkọ mọ, ko fẹ ki ọkọ ba a sọrọ
ko fẹ ki ọkọ ba a ṣire, ko fẹ ki ọkọ ṣe nnkankan fun
obinrin náà mọ. Bẹ́ẹ̀ ni iyawo yii ko si lọdọ ọkọ nigba ti
onitọhun ko ni aṣọ, ookan.

"'Nigba ti o di alẹ ọjọ kan, ọkunrin yii ati iyaale
náà wà ninu iyara, iyawo wa lode, ibi ti wọn ti wa ni
iyara ni ọkunrin náà ti n gbọ ti awọn ekute meji n sọrọ
si ara Wọn ti wọn n bu ọkunrin náà pe ko tete sun ki
awọn ba ri aaye lọ jẹun.

"Ibi ti awọn ekute náà ti n sọ bayii ọkunrin náà bu
si ẹrin, ṣugbọn o fẹrẹẹ má i ti i pari ẹrin rẹ̀ tan ti iyawo
buruku yii ti ta pẹrẹ wọle ti o bẹrẹ si kigbe nla ti o

100

ỌJỌ KẸTA LỌDỌ BABA-ONIRUNGBỌN-YEUKẸ

n pariwo wi pe oun ni ọkunrin yii fi n ṣe yẹ̀yẹ́ . Ọkunrin
yii wi fun un pe ki i ṣe oun ṣugbọn ko gbọ, o ni afi bi o
ba sọ nnkan ti o n pa a lẹrin fun oun.. Wọn ja ija yii
titi ilẹ fi mọ.. Nigba ti ilẹ mọ, obinrin náà tọ baba rẹ̀
lọ o si sọrọ yii fun un.. O purọ mọ ọkọ rẹ̀ pẹlu pe oun
gbọ orukọ oun nibi ti baale oun ati iyaale náà ti n sọrọ ati

lu pe ko si aniani wi pe oun ni awọn mejeeji n bu.
Nitori idi eyi, o damọran wi pe ki baba oun ranṣẹ pe
ọkọ náà ki o ba oun beere ọrọ ti wọn n sọ, ati pẹlu pe bi
ọkunrin náà ko ba le sọ ohun ti o n pa a lẹrin a jẹ wi pe
o fi oju di ọba.. Ninu eyiini pipa ni ọba ni lati pa a.

"" Ẹyẹ-kò-sọ-kà ọba ti ranṣẹ si ọkunrin yii. Nigba ti
o de ti o sọ fun ọba pe oun ko le sọ ohun ti o n pa oun
lẹrin inu bi ọba o si wi fun un pe pipa ni n o pa ọ
ọkunrin náà si gba bẹẹ fun ọba. Wọn fun un laṣẹ ki
o lọ pa ile rẹ̀ mọ, wọn si da ọjọ pipa rẹ̀. Oun naa lọ
si ile, o ko gbogbo ohun ini rẹ̀ jọ, o fi wọn fun iyawo
ti o kọ ni ti i ṣe iyaale fun onikupani obinrin ọmọ ọba
nì, o mura lati ku.. Nigba ti o di ọjọ iku rẹ̀, gbogbo
ilu pe laiku ẹnìkan ṣoṣo. Gẹgẹ bi aṣa ilu náà , wọn
fun un ni aaye ki o ba awọn ara ilu sọrọ ki o to ku.

"' Nigba ti ọkunrin yii bẹrẹ si ọrọ i sọ ẹru ba awọn
ara ilu gidigidi. O sọrọ bi oun ti jẹ talaka tẹlẹ ri, ti
talaka oun pọ tobẹ ti oun ko ni ju ibantẹ ninu aye, ti
iyawo oun ko ni ju yẹ̀rì lọ, ti owo ọwọ oun ko ju tọrọ
lẹẹkan ṣoṣo, ti oun ki i sun loru nitori ironu, ti ọkan oun
ki i balẹ, ti ounjẹ oun ko nilaari, ti ara oun gbẹ bi igi.

 Ati bi o ti jẹ pe aladuugbo oun kan l'o ṣaanu oun ti
oun fi bẹrẹ si da ẹmu, ati bi agbọnrin kan ti n fọ oun ni
akengbe ti oun si bẹrẹ si i le e titi awọn fi de iwaju
ogunlọgọ awọn ẹranko.  O tun sọ bi oun ti ṣe ro ẹjọ
oun niwaju awọn ẹranko ti o si fi di pe wọn fun oun
ni ẹbun ati máa gbohun awọn ẹranko ati awọn ẹyẹ,

101


ỌJỌ KẸTA LỌDỌ BABA-ONIRUNGBỌN-YẸUKẸ

ati bi wọn si ti kilọ fun oun pe ni ọjọ ti oun ba sọ aṣiri
naa fun ẹlomiran ni oun o ku. O si tun wa sọ bi o ti
jẹ pe ọrọ awọn ekute ti oun n gbọ ni o mu ki oun rẹrin
ti o si fi di pe iyawo oun wi pe oun n bu oun.

"Bi ọkunrin náà ti pari ọrọ wọnyi, o ṣubu lulẹ o
si ku.

"'Iwọ ọrẹ mi, nigba ti ọkunrin náà ku tan, wọn
mu obinrin nì, wọn so o kọ si ori igi.

"Bi aye ti ri ni eyi, iwọ ọrẹ mi.. Awọn ẹlomiran
a fi owo fẹ iku wa ile wọn a wi pe awọn fẹ obinrin,
awọn ẹlomiran a fi owo fẹ gbese wọn a wi pe awọn
iyawo, awọn ẹlomiran a ti itori wọbia wọn a sọ
ìfẹ́ iyawo pataki nù. Ọrọ iyawo ki i ṣe ọrọ ṣireṣire,
ohun ti o ba ile ẹni lọ kuro ni ọrọ yẹpẹrẹ... Bi eniyan 
ba n fẹ ni iyawo o yẹ ki oluwarẹ ronu daradara ki o
si bẹ Olodumare ki o ṣe amọna oun, nitori iya yatọ
si iyawo, baba yatọ si obinrin ẹni.. Ikarawun ni
obinrin, igbin si ni ọkunrin, ibikibi ti igbin ba n lọ
ti oun ti karawun ni n lọ; iyawo bẹẹrẹ ijangbọn bẹẹrẹ
ni, bi iyawo ba ti n pọ si i bẹẹ ni ifẹ wọn n din si i, ogunlọgọ
awọn ọmọkunrin ni wọn si n ba ọta pataki gbe ti
wọn n pe e ni obinrin.. Ṣe bi o ti mọ, iwọ ọrẹ mi,
ri i pe iyawo rẹ fẹran rẹ ki o to wọ ile rẹ. Loootọ iwọ ni
o ni lati kọ wi pe ki o fẹ ọ ki o to fesi fun ọ ṣugbọn
ri i pe oun pàápàá  fẹran rẹ.. Ìwọ náà ko si gbọdọ huwa bi
awọn agabagebe ọkunrin ti awọn obinrin maa n gbadura
rẹ̀ pe ki Ọlọrun ma ṣe jẹ ki o de sakani awọn.

"Bakan naa ni, onilara pọ pupọ ninu aye wa yii
ko si si ọna ti wọn ko le gba lati fi ilara wọn han.
Onilara ni ẹni ti inu rẹ̀ n bajẹ si ilọsiwaju. ẹlomiran,
bi eniyan kan ba wa ni ipo olori onilara a máa wa ọnakọna.
lati fihan pe oluwarẹ ko tọ si ipo naa oun a si gbagbe pe
ẹni ti Olodumare ba gbe ga ko si ẹni ti o le rẹ ẹ silẹ laelae. 

102

ỌJỌ KẸTA LỌDỌ BABA-ONIRUNGBỌN-YẸUKẸ

" Bayii ni Baba-onirungbọn sọrọ rẹ̀, nigba ti o si
pari ọrọ wọnni mo dahun mo ni, ' Ọrẹ mi ọwọn, ọrọ
rẹ ha pari ni eyiini bí ? Maa ba a nṣo, o n dun mọ mi,
ọrọ rẹ n wọ mi leti, mo n gbadun ọrọ rẹ, ọrẹ mi, Baba-
onirungbọn-yẹukẹ ọkunrin." '

" Lẹyin eleyi, Baba-onirungbọn dide nibi ti o jokoo
si o si tọka si igi kan ti o ni òdòdó ti o si dara pupọ,
o wi pe: " Wo igi ti o wa lohun nì, igi ti ewe rẹ̀ dudu
mirinmirin lọhun nì; tun wo òdòdò rẹ̀ bi o ti lẹwa
to pẹlu.. Lẹyin eyiini, wo apa ọtun lẹbaa igi náà , iwọ o
ri igi miiran ti o kere diẹ, iwọ yoo si ri i pe awọn mejeeji
jọ ara wọn.. Kiyesi awọn mejeeji daradara, nitori mo
fẹ sọrọ kan nipa wọn fun ọ.'

" Nigba ti o wi bayii tan emi naa dahun mo ni, ' Mo
ti ri wọn, wọn jọ ara wọn, wọn dabi ibeji laaarin
gbogbo awọn igi ti n bẹ lagbegbe ibẹ. Nitori naa, máa
ba ọrọ rẹ lọ.

" Nigba ti mo wi bayii tan ọkunrin náà tun ń ba ọrọ
rẹ̀ lọ o ni, " Olowo-aye, awọn igi meji ti iwọ ri wọnni,
eniyan ni wọn jẹ ri.. Eyi ti o dagba ju ninu awọn mejeeji
ni ọmọkunrin, eyi ekeji jẹ ọmọbinrin.. Awọn meji
yii fẹran ara wọn de gongo wọn si n fẹ lati fẹ ara wọn
ki wọn di tọkọtaya... Ṣugbọn obi awọn mejeeji ko fẹ
ki wọn fẹ ara wọn nitori ko si irẹpọ laaarin awọn obi
wọnni... Sibẹ awọn ọmọdekunrin. ati. ọmọdebinrin
wọnyi dabi ahọn ati ẹnu si ara wọn, wọn a si máa
ba ara wọn sọrọ ni iho ti n bẹ lara ogiri... Bi eyi
ọmọbinrin ba gbe eti si ẹnu iho ni iyara tirẹ̀ ọmọkunrin
a máa sọrọ si i lodi keji, bi ọmọkunrin ba gbe eti si
ẹnu iho ni yara tirẹ̀ ọmọbinrin a máa sọrọ sii lati ọhun
wa. Ọrẹ mi, emi ni mo wi fun ọ, ko si bi olufẹ meji
ti le wa ki wọn má ni iṣoro kan laaarin ara wọn.. Ifẹ
ki irin laini ikọsẹ diẹ ṣugbọn ifẹ pipe a maa sọ oke di

103


ỌJỌ KẸTA LỌDỌ BABA-ONIRUNGBỌN-YẸUKẸ.

pẹtẹlẹ, a maa rin laaarin ẹ̀gún laibikita, a si maa sare tete
laaarin koto ati gegele. '

"" Bẹ́ẹ̀ ni awọn meji wọnni pinnu lati sa kuro ni ile
ki wọn lọ si ilu miiran ki wọn ba jọ máa gbe gẹgẹ bi
ìfẹ́ ọkan wọn. Ṣugbọn riro ni ti eniyan , ṣiṣe ni ti Ọlọrun ;
eniyan . mọ oni, Olodumare mọ ọla, O mọ ọtunla, O si
mọ ọkẹ aimoye ọdun ti n bẹ niwaju wa.

"Awọn ọmọde meji náà pinnu ati kuro ni ile ni
alẹ, ni akoko oṣupa, wọn si fi adehun si i pe ki awọn
pade ara awọn leti odo kan, ẹni ti o ba kọ de ọhun
ki o duro de ẹnikeji, igba ti awọn mejeeji ba pe si eti
odo náà ki awọn máa sa lọ, ki awọn si ti ipa bẹẹ di ẹni ti
ń gbe pọ ki awọn maa fi ifẹ jẹ iyan, ki awọn máa fi ifẹ
jẹ ọka, ki awọn si máa fi ifẹ jẹ akaṣu baba ẹkọ.

". Nigba ti o di alẹ ọjọ ti wọn da, eyi obinrin l'o
kọ de eti odo yii ti o n duro de olufẹ rẹ̀. Ṣugbọn ko
Pẹ ti o duro bayii ti o ri kiniun kan ti o n bọ, nigba ti
o'si ri i o sa lọ fi ara pamọ si inu iho okuta kan ṣugbọn
aṣọ rẹ̀ kan bọ silẹ nibi ti o ti n sa lọ. Nigba ti kiniun
yii de ibi ti aṣọ yii wa o fi imu rùn un, o fi ẹnu rẹ̀ yi i,
ẹjẹ si ba aṣọ náà lara bálabàla. Lẹyin eyi, kiniun mu
omi o ba iho rẹ̀ lọ.. Sugbọn ọmọbinrin yii ko mọ igba ti
kiniun lọ, o jokoo si inu iho lọhun.

" Laipẹ lẹyin eyi ọmọkunrin de, ko ri olufẹ rẹ̀
obinrin ṣugbọn dipo eyiini o ba aṣọ olufẹ rẹ̀ ni ilẹ o
kun fun ẹjẹ bálabàla.. Nigba ti o ri eleyi o ṣebi olufẹ
oun ti ku ni, o bu si ẹkun kikoro o si wi pe :

"'O ṣe! O ṣe! O ṣe! Olufẹ mi ti lọ! Kini aye
jẹ fun mi laisi olufẹ mi! Olufẹ mi ti bọ si ọwọ ẹranko
buburu, kiniun ti fa a ya pẹrẹpẹrẹ.. Ta ni o dabi
olufẹ mi ninu aye! Ta ni o lẹwa bi ọmọ náà laaarin ọmọ
eniyan ! Ta ni o le ṣe bi oun ti i ṣe fun mi !: A! Olufẹ
mi, Olufẹ mi, olufẹ mi ọwọn ju lọ—lọjọ ibanujẹ iwọ

104



ỌJỌ KẸTA LỌDỌ BABA-ONIRUNGBỌN-YẸUKẸ

fun mi layọ; lọjọ ẹkun ìwọ l'o pa mi lẹrin ; lọjọ ibinu
iwọ l'o tu mi ninu; lọjọ ija iwọ l'o fun mi ni suuru ;
lọjọ irẹsilẹ iwọ l'o gbe mi ga; nigba ti awọn ọmọ
araye kọ mi silẹ iwọ ko kọ̀ mi; nigba ti wọn n bú
mi ìwọ kò bú mi; nigba ti wọn n di rikiṣi mọ mi iwọ
kò di mọ mi—iwọ ni mo fi n ṣe iyi fun awọn ọrẹ, iwọ
ni mo fi n ṣe fọrifọri fun awọn ojulumọ, iwọ ni mo fi
n ṣe ileri laaarin awọn gbajumọ gbogbo. Bi iwọ ti n ṣe
oju mi bẹẹ ni iwọ si n ṣe ẹyin mi pẹlu.. Ibikibi ti iwọ
ba ti ri awọn eniyan mi ni ìwọ ti n yẹ wọn si, igba ti alejo
mi ba de iwọ a máa ṣe e tayọtayọ, ọjọ ti mo ba ri owo
ni mo to n fi i fun ọ, igba ti agbara mi ba ka ẹbun ni
mo to n fun ọ ni ẹbun, iwọ ko si jẹ gbe ọrọ mi kalẹ ki
o máa bu mi laaarin awọn alabaṣire rẹ; ibi ti mo ba fi
ọ si ni mo máa n ba ọ, o ko fẹ mi tan ki o tun maa ba
ẹlomiran sọrọ kẹlẹkẹlẹ ni kọ̀kọ̀, n kò si ba ọ ni idi
agabagebe kan lati ọjọ ti a ti n fẹ ara wa.. O yẹ mi si
bi o ti yẹ ki o yẹ mi si, o ba mi ṣire nigba ti ire tọ, o
ba mi kẹdun ni akoko ibakẹdun, bẹ́ẹ̀ ni o kò si wi fun
mi lọjọ kan wi pe kini mo máa ṣe.. Ki l'o ha tun ku
fun mi lẹyin iru eyi! Ki l'o ha tun ku fun mi nigba naa !
Kì iwọ lọ ki emi jokoo s'aye abi nla—Emi kọ... Ijapa
ki i lọ ki igba ẹyin rẹ̀ gbe ilẹ, ibi ti igbin ba n lọ-t'oun
tikarawun ni n lọ.

" Bayii ni ọmọkunrin yii sọ, nigba ti o pari ọrọ rẹ̀
tan, o fa ada yọ o si ṣa ara rẹ̀ lọgbẹ ni inu tobẹ ti ifun
fi tu jade: iku de,

"Bi ọkunrin náà ti dakẹ gan-an ni olufẹ rẹ̀ yii jade
lati inu iho ibi ti o ti sa pamọ si.. Eniyan ko le fi ẹnu
sọ bi ibanujẹ náà ti to nigba ti o ri oku olufẹ rẹ̀. Loju-
kan naa o ṣubu lulẹ ọkan rẹ̀ si rẹwẹsi tobẹ̀ ti o ku gbe.

" Itan iku wọn yii gba aye kan lakooko náà . Ọlọrun
Ọba si yi awọn mejeeji pada si igi meji ti iwọ n wo

1O5


ỌJỌ KẸTA LỌDỌ BABA-ONIRUNGBỌN-YẸUKẸ

nì, ti ewe wọn tutu bi ọgẹdẹ eti ipa odo ti òdòdó ori
wọn si n mu oorun didun jade.. Olodumare ti fi awọn
ẹda ọrun meji si idi igi: wọnni ki wọn máa ṣọ ibẹ ki
ohunkohun má ba pa wọn lara.

' Kiyesi i, ọrẹ mi, bi ifẹ ba gbona o dabi omi
okun ti n ru soke ti si n bo yanrin mọlẹ, ifẹ a máa bo
oju awọn ti n fẹran ara wọn. 'Ifẹ dabi ẹmu ori ọpẹ ti
ọkunrin kan mu yo, ti o bẹrẹ si pa a, ti o si sọ ọ di
aṣiwere ti ko jẹ ki o mọ eyi ti oun n ṣe mọ... Ọpọlọpọ
awọn ọmọbinrin a má kọ eti didi si awọn ibatan wọn
nigba ti ifẹ ba ru bo wọn loju bi omi gbigbona ti n ru
bo elubọ.. O yẹ ki ọmọdekunrin ati ọmọdebinrin maa
la oju wọn silẹ daradara ki wọn si máa bẹ Ọlọrun
Ọba ki o tọ wọn si ọna ki o to di pe wọn bẹrẹ si fẹran
ẹnikan.. Oju ati aṣọ ni pupọ ninu awọn ọmọde iwoyi
n wo ti wọn fi n fẹran eniyan , Iwa omugọ patapata gbáà 
ni.. Ọmọ ti ko ba ronu jinlẹ ki o to jẹ ki ifẹ gun oun bi
ẹṣin, nigba ti ifẹ ba ti i si koto tan tapatẹsẹ rẹ̀ ni yoo
kun inu koto bamubamu.'. :

"Bayii ni Baba-onirungbọn tun kọ mi ni ọgbọn
pataki lẹyin ti o pari itan rẹ̀ keji yii.. Bi mo si ti n wo
o ti o dakẹ mo ṣe ibeere lọwọ rẹ̀ mo ni ' Baba-onirungbọn-
yẹukẹ mi ọwọn o, mo dupẹ lọwọ rẹ gidigidi—mo
dupẹ mo tun ọpẹ'da.. Bi eniyan ba ti n ni ọjọ lori to,
bẹẹ naa ni ọgbọn ori rẹ̀ yoo tubọ ma pọ si i.. O ko beere
idi rẹ̀ ti mo fi sọ bẹ ndan ?—Ẹnu ti n ya mi lati igba ti
o ti n sọrọ loni ti mo n gbọ ọrọ nla ti n bẹ lẹnu rẹ ti
mo si kiyesi ọrọ pataki ti n bẹ ni ọna ọfun rẹ.. Nigba ti
mo si ronu diẹ nipa ọrọ wọnyi mo fẹrẹ le sọkun fun
awọn ọmọde iwoyi nitori wọn ko bẹru agbalagba mọ,
wọn jẹ ọlọgbọn loju ara wọn. Wọn ntku bi ina,
wọn si n ṣaisan lairotẹlẹ, sibẹ wọn ko jẹ ronu, ki
wọn máa ṣe akiyesi ọrọ ẹyin agbalagba wọnyi, ki

106

ỌJỌ KẸTA LỌDỌ BABA-ONIRUNGBỌN-YẸUKẸ

wọn máa fi ọgbọn kun ọgbọn ki wọn máa fi imọ kun
imọ, ki wọn mọ itakun ti o kọ awọn ara iṣaaju lẹsẹ
ki awọn náà má ba ṣubu sinu ọgbun.. Bẹẹ ni irọ ni:
àparò ti o ba n fi ara rẹ̀ we agbebọ n fi iku ṣire, ọmọde ti
o ba n fi ara rẹ̀ we awọn agbalagba n fa ijangbọn lẹsẹ
nitori imu ọmọde n bẹ loke bẹẹ ni inu awọn agbalagba
jin o ju omi okun lọ.

"' Nitori naa, Baba-onirungbọn-yẹukẹ mi ọwọn, mo
dupẹ lọwọ rẹ gidigidi... Máa ba ọrọ rẹ n so, o n dun mọ
mi, ko su mi.

"Nigba ti mo wi bayii tan ọkunrin náà wo mi titi
o mi ori s'oke s'odo o ni, '" Iwọ ọmọde yii máa gbọn."
Nigba ti o wi bayii tan o tun n ba iyoku ọrọ rẹ̀ lọ o ni,
" Olowo-aye, nigba ti mo ba ronu titi nigba miiran, ti
mo ba ronu nipa ainitẹlọrun awọn ọmọ araye, a dabi
ẹni pe ẹnikan pataki ti fi awọn ọmọ araye ṣẹ epe ni.
Awọn ọmọ eniyan ko jẹ wi pe ibi ti awọn de yii to, wọn
a máa wi pe o ku diẹ titi ọjọ iku wọn.. Ṣugbọn nigba ti
mo ba tun ro o wo lọna keji mo tun ri i pe bi ko ba
si iru bẹẹ aye pàápàá ki ba ti dun to bi o ti dun yii.. Sibẹ
náà ṣa, iwọntunwọnsi ni ohun gbogbo... Jẹ ki a fi awọn
onigbagbọ ṣe apẹẹrẹ. . Onigbagbọ ti o wà ni ipo akawe
ninu ijọ, ti o kuro ni ipo eyini ti o di alufaa ti o tun de
ipo Bisọbu ti ko ni itẹlọrun, mo bi ọ, eleyini n fẹ di
Ọlọrun ni ? Tabi ki onimale di Alaaji, ki o di Lemọmu
kekere, ki o tun kuro ninu eyini ki o di olori fun awọn
Lemọmu, pe bẹ ki o tun máa nàgà, eleyini n fẹ di
Anabi ni ?—Awọn ọmọ ara aye ki i ni itẹlọrun rara—
ṣiọ.. Kiyesi pupọ ninu awọn olowo, ki i ṣe gbogbo
wọn, ṣugbọn nigba ti pupọ ninu wọn ba ti di olowo
tan ati jẹun si ẹnu ara wọn a di nnkan, wọn a bẹrẹ si
huwa bi ẹni ti eniyan ṣẹ epe fun, wọn a máa wa gaari
mu lọsan, wọn a máa wa gaari mu loru, titi ẹrẹkẹ wọn

107

ỌJỌ KẸTA LỌDỌ BABA-ONIRUNGBỌN-YẸUKẸ

a fi di pẹlẹbẹ ti gbogbo ara wọn a si gbẹ patapata
bi ẹran ti iyawo mi se ni ọbẹ lalẹ ana ti egungun rẹ
n dun kérékéré lẹnu mi. ' '

Ioootọ o yẹ ki eniyan máa là kàkà lati ṣe nnkan nla,
ki oluwarẹ máa wa ilọsiwaju fun ara rẹ̀, nitori ẹni ti
o duro si oju kan bi adagun ṣugbọn si laaarin awọn alaaye,
oku ni eleyini laaarin wọn.. Ṣugbọn ẹni ti o n na Ọwọ si
ohun ti ọwọ́ rẹ ko le to laelae iru lo ku ki eleyiini di
ọbọ ki o maa bẹ lati ori igi de ori igi.. Ọmọ Yoruba
ti ko ba idile ọba tan, ti ẹnikan ko de ade ni iran
rẹ̀ ri, ti ẹnikẹni ko si sọ itan idile rẹ̀ kan Odudua,
ti o tun fi ilu rẹ̀ silẹ ti o lọ si ilu odikeji, ti o de ọhun
tan ti o n du oye wi pe oun fẹ jẹ ọba, eleyiini ko yatọ
si inaki afi ti wi pe ara tirẹ̀ dan ju ti inaki lọ.

 Ni aye atijọ, nigba ti aye ko i ti i ri bayii, ti awọn
ọmọ eniyan mọ iyi Ọlọrun ju ti iwoyi lọ, Olodumare a
máa ranṣẹ ti ọrun wa lati wa bẹ ara aye wo, iranṣẹ
náà a si maa wa lọdun meje-meje.. Iranṣẹ náà jẹ ọkan
ninu awọn ẹda ọrun, awọn ara aye a si maa pe e ni
Aṣoju-Olodumare.. Akoko ti o ba wa, akoko nla ni
o máa n jẹ ni ode aye, orin a máa kọlu orin, ilu a máa kọlu
ilu, ijo a máa kọlu ijo, awọn eniyan a si máa ṣe ariya pataki
gẹgẹ bi ami iyẹsi ẹni ti o da wọn.. Akoko ti a n sọrọ
rẹ̀ yii, Eṣu ko i ti i ni gbongbo ni ode aye, oun wà bi
ẹda pataki ni ode ọrun.. Ṣugbọn nigba ti Eṣu gbe
ẹbọ kọja orita, ti o kọ eti didi si ọrọ Olodumare, awọn
ẹda ode ọrun le e jade.. Akoko yii ni Eṣu ri ọna lati
ba igbesi aye eniyan jẹ, ti o bẹrẹ si kọ ẹyin wọn si Ọlọrun
Ọba... Eṣu buru ju awọn ẹda iyoku lọ, nigba ti o si
ti gba ọkan awọn eniyan wọnni, wọn wọ inu ẹṣẹ bi
ẹni n wọ yara, wọn n poṣe si Ọlọrun wọn, wọn n wi pe
ipo ti o fi awọn sì ko to, wọn si n sọrọ aiyẹ si Ẹlẹdaa wọn.

108

ỌJỌ KẸTA LỌDỌ BABA-ONIRUNGBỌN-YẸUKẸ

"'Nigba ti o ṣe ti Aṣoju-Olodumare tun wa bẹ
wọn wo, wọn ko yẹ ẹ si bi ti atẹyinwa, nígbà ti o
si bi wọn idi rẹ̀, wọn wi fun un pe ipo ti Ọlọrun fi awọn
si ko to, awọn ko ni itẹlọrun si ipo awọn.

" Ọlọrun fẹran eniyan , A máa ṣe eniyan gẹgẹ bi ọmọ.
Igba ti ẹda náà de ode ọrun, ti o jiṣẹ wi pe awọn ọmọ
araye ko ni itẹlọrun, Ọlọrun ran an pada ki o lọ beere
ohun ti olukuluku wọn n fẹ, ki Oun ba le ṣe e fun wọn.
Nigba ti Aṣoju-Olodumare pada de ode aye, o lu
agogo kaakiri ode, wi pe ki olukuluku wa pade oun, ki
o si ṣe ibeere rẹ̀ ki oun ba lọ wi fun Ẹni ti o ran oun.. Odidi
ọdun mẹta gbako ni wọn fi da a duro, ti wọn n ran
a ni iṣẹ si ode ọrun. Oniruuru ni ibeere wọn, o si pọ ju
ohun kika lọ... Sibẹsibẹ n o sọ diẹ ninu ibeere wọn.

"''Ọkan ninu awọn ọkunrin ti o wa si iwaju Aṣoju-
Olodumare ṣe ibeere rẹ̀ bayii o ni, " Iwọ iranṣẹ Ẹlẹdaa
aye, iwọ iranṣẹ Ẹlẹdaa ọrun, ohun ti o ṣe ẹdun ọkan
mi ni eyi, ipo talaka ti mo wa yìí su mi, ki i ṣe emi
nikan ṣoṣo ni n bẹ ninu aye, temi ṣe kuku le tobẹ ?

. Lọjọ airijẹ, lọjọ airimu, lọjọ airi nnkan bora, temi yii

pọ ju, jọwọ ba mi wi fun Ọlọrun Ọba ki o ṣaanu ki o
fi mi si ipo ti o san ju eleyii lọ."

"'Ẹnikeji ti o tun wa si ọdọ Aṣoju-Olodumare
bẹrẹ ọrọ tirẹ̀ bayii, o ni, ' Iwọ iranṣẹ Ẹlẹdaa aye, iwọ
iranṣẹ Elẹdaa ọrun ba mi wi fun Ọlọrun Ọba ki O gba
ọrọ mi yi yẹwo, ẹni ti o jẹ ọga fun mi ni ibi iṣẹ buru
bi ejo oloro, o ni ika bi ẹni pe oun pàápàá ki i ṣe eniyan , o
le bi okuta.. A máa ran mi ni iṣẹ lọsan a máa ran mi
ni iṣẹ loru, a máa ran mi ni iṣẹ ni ìkọ̀kọ̀, a máa ran mi
ni iṣẹ ni gbangba, ko ki mi 'ku iṣẹ 'lọjọ kan ri a si maa
fa oju ro lati owurọ di oju alẹ koko, nitori naa emi bẹ
ọ ba mi wi fun Ọlọrun Ọba wi pe ki O fi mi si abẹ
ẹlomiran ti yoo maa ṣe itọju mi."

109


ỌJỌ KẸTA LỌDỌ BABA-ONIRUNGBỌN-YẸUKẸ



Ẹnikan tun wa si ọdọ Aṣoju-Olodumare, nigba ti
o sì bẹ̀rẹ̀ọrọ i sọ o ni, " Iwọ iranṣẹ Ẹlẹdaa aye, iwọ
iranṣẹ Ẹlẹdaa ọrun, ba mi wi fun Ọlọrun Ọba pe, iyawo
ti mo ni ko ni itẹlọrun kan ṣoṣo, iyawo naa l'o
tilẹ n kọ wa oju mi mọra, n ko kọ ni ero ati fẹ ẹ. Nigba ti
alakọri si de ile tan n kọ, ko tilẹ mọ faari kan ṣoṣo i ṣe,
ko ba aye iwoyi mu, aṣọ rẹ̀ ko dara to, irin ẹsẹ rẹ̀
ko gbadun, ounjẹ rẹ̀ ko si lọ dáadáa ni ọna ọfun.. Ko
le sọrọ jade lẹnu ju bẹẹ lọ gbogbo ile a maa dakẹ minimini.
Alaisan eniyan ni obinrin náà , ojoojumọ ni mo n ti ile
babalawo de ile babalawo. Leri gbogbo rẹ̀ talaka
ni irandiran rẹ̀, wọn ko ni nnkan kan. Ọrẹ mi ti o
n gbe eti ile mi ko ni eepinni ri, baba iyawo rẹ̀ ni o sọ
ọ di eniyan, ti o fi owo nla duro fun un lọdọ Oyinbo,
igba ti mo si ri tọkọtaya náà laipẹ yii, ṣe ni awọn mejeeji fẹyinti si inu mọto ayọkẹlẹ ti wọn n lọ gẹgẹ bi ọba.

Nitori naa, emi bẹ ọ, iwọ ẹda pataki ti i ṣe Aṣoju-
Olodumare, ba mi wi fun Ọlọrun Ọba wi pe ki o gba
iyawo eleyi ki o fi fun ẹlomiran ki o ba mi wa iyawo
ti yoo mọ mi lara."

"" Alakọwe kan tọ Aṣoju-Olodumare wa, ọkunrin
ti a n wi yii jẹ olukọ ile-iwe, nigba ti o de ọdọ Aṣoju-
Olodurnare ti o bẹrẹ si ọrọ i sọ o ni, " 'iwọ iranṣẹ Ẹlẹdaa
aye, iwọ iranṣẹ Ẹlẹdaa ọrun, ba mi wi fun Ọlọrun
Ọba wi pe iṣẹ ti mo n ṣe yii ko tẹ mi lọrun rara. Nitori
wi pe owo mi ko to, awọn ọmọde ko fi mi lọkan balẹ,
ojoojumọ ni mo si tun ni lati maa kọwe, ti ori mi n gbona
janjan.. Awọn ẹni ti a jọ bẹrẹ iṣẹ nigba kan naa ti sanra
nisisiyi, ẹyin ọrun wọn ti tobi, orunkun wọn lasan si
ti tobi ju ibadi mi lọ.. Bẹẹ ni emi ni yii, ti mo ri tẹẹrẹ
bi ejo, ti n ko sanra bi ekolo, ti mo n rin tánpẹ́tánpẹ́
kiri.. Nitori naa emi bẹ ọ, ba mi wi fun Ọlọrun Ọba
pe, ki o wa iṣẹ miiran fun mi."

110

ỌJỌ KẸTA LỌDỌ BABA-ONIRUNGBỌN-YẸUKẸ

"Bi ọkunrin yii ti sọ ti ẹnu rẹ̀ tan ni ọkunrin
miiran tun ti bọ siwaju ti o wolẹ Aṣoju-Olodumare,
o wi pe: "Iwọ iranṣẹ Ẹlẹdaa aye iwọ iranṣẹ Ẹlẹdaa
ọrun, ba mi wi fun Ọlọrun Ọba pe ọmọ ti o fun mi yii
ko tẹ mi lọrun rara, ki o ṣe pàṣípàrọ̀ rẹ̀ fun mi, ọmọ
ti o le koko bi okuta, a maa gun igi de ṣonṣo ori, a máa
ti ibi gegele bẹ le ibi gegele, a maa wẹ ninu odo jinjin,
a maa le ewurẹ kakaari ile, a maa sọ oko lu aguntan
kaakiri oju ọna, a máa le ọmọ ọlọmọ kaakiri ode. Ori
rẹ̀ le bi okuta, ko mọ iwe olookan, afi bi o n ya aworan
kiri.. Iwe ti mo ra fun un ni aipẹ yii o ti sọ ọ nu, ẹwu ti
mo ra fun un ni ijọsi o ti fa a ya, ẹni ti o jẹ alaga ni
idi irẹsi, baalẹ gaari, ọba ninu iyan, eniyan pataki ni idi
ọbẹ, ẹni ti i ṣe ọrẹ olounjẹ, ọta ẹni ti n ṣiṣẹ, ọrọ ọmọ náà 
pọ ju ohun kika lọ, nitori naa, ìwọ ẹbọra ode ọrun,
ma ṣai ba mi wa ibi ti n o gbe ọran yii ka, eniyan rirọ
l'o wu mi, n ko fẹ alaigbọran ọmọ."

'Lẹyin eleyii ọkunrin kan tun wa siwaju Aṣoju-
Olodumare, akọwe kan bayii ni, nigba ti o de pẹlu
itara ni o fi n sọrọ, ti o n fi ori sọ ti o n fi ọrun sọ, o ni,
" Iwọ iranṣẹ Ẹlẹdaa aye, iwọ iranṣẹ Ẹlẹdaa ọrun, ba
mi wi fun Ọlọrun Ọba pe, ki o ba mi yi awọn alaṣẹ
ni ibi iṣẹ mi lọkan pada, ki wọn ye ṣi mi ni ipo pada
lọdọọdun: ki n maa ti ilu de ilu, ki n maa ti ileto de ileto,
ki n máa ba hilahilo kiri bi wọn ti n ṣe mi yii ko dara.
Awọn ohun ọṣọ ti mo ni nigba ti mo sẹṣẹ bẹrẹ iṣẹ ti
bajẹ tan, wọn n bajẹ ni oju ọna níbi ti mo gbe n di
ẹru kiri; ikoko iyawo mi mejila ti fọ, aadọjọ ṣibi ti
sọnu, awọn ọmọde ko ri ẹni sun mọ, ohun ọṣọ ile n din
lojoojumọ, a ko le ka awọn nnkan kekeeke ti a ko mọ
ọna ti wọn gba lọ, nigba ti a ba si n fẹ gbadun awọn
ọrẹ wa ni ibikan ni wọn máa n ya wa ni ipa kuro
lọdọ wọn.. Nitori naa emi be ọ, ba mi wi fun Ọlọrun

111


ỌJỌ KẸTA LỌDỌ BABA-ONIRUNGBỌN-YẸUKẸ

Ọba wi pe ki O wa ọga miiran fun mi, bi bẹ ba si kọ,
ki o yi awọn ọga mi wọnyi lọkan pada, ki wọn maa
wo ti iyawo mi, ki wọn ṣaanu awọn ọmọde, ki wọn
si ronu nipa awọn ojulumọ, ki wọn ye gbe mi kiri.
"'Ẹnikan bayii ti n o tun sọrọ rẹ̀ ni ọkunrin kan
ti o ṣe ibeere ti o jọ gbogbo eniyan loju gidigidi. Nigba ti
ọkunrin náà bẹrẹ si ọrọ i sọ o dahun o ni, " Iwọ iranṣẹ
Ẹlẹdaa aye iwọ iranṣẹ Ẹlẹdaa ọrun, ohun ti mo , beere
jẹ iṣoro, ṣugbọn mo bẹ ọ, ma ṣai ṣe e fun mi.. Ba mi
wi fun Ọlọrun Ọba pe ilu ti O ti jẹ ki wọn bi mi ko
tẹ mi lọrun, mo n fẹ ki ọmọ araye máa pe mi ni ọmọ
ilu miiran, n ko fẹ ki ẹnikẹni mọ ilu náà pẹlu mi. Lati
ọjọ ti wọn ti bi mi nibẹ n ko gbadun rara: ọmọ meje
ni mo bi, meji ti ku ninu wọn,'o da mi loju pe awọn
ajẹ l'o pa meji náà jẹ. Iṣẹ agbẹ ti mo n ṣe ko ṣe mi ni
anfaani nitori ilẹ náà ko dara—iṣu ko ta, ọgẹdẹ ko yọ
ọmọ, ẹgunsi ko so, n ko si ni ju agbọn eree meji lọdun
kan.. Lẹyin eyi mo ri pọnun mẹwaa kan ya lọwọ ọrẹ
mi mo si bẹrẹ si fi i ṣowo, mo jere titi mo fi san owo
náà tan mo si ṣe bẹ mo kọ ile, lẹyin eyi mo ra mọto
mo si di ẹni ti n gbadun aye mi diẹ, ṣugbọn awọn
ara ilu náà ko dara, wọn ki oju bọ̀ mi lara, nigba ti
o ṣe mọto mi kan bajẹ, ko si pẹ lẹyin naa ekeji kọlu
igi kan o si run womuwomu; Ọlọrun l'o tilẹ yọ mi ti
ẹnikẹni ko ku si i.. Sibẹ náà mo nawo leri ọrọ náà ki
n to le yọ.. N ko le sọ iye awọn ẹgbọn, aburo, ibatan,
ọrẹ ati ojulumọ mi ti n ku lọdọọdun. Họwu o, emi
nikan l'o wa laye ni ?. Eyi ti o tilẹ tun buru ju ni
pe ilu naa pàápàá ti kere ju wọn ko sì tilẹ mọ ọn nibomiran
ju bẹẹ lọ oju a si máa ti mi ni idalẹ nigba ti wọn ba
beere ilu mi.. Nitori naa, mo bẹ ọ tọkantọkan, ba mi
wi fun Ọlọrun Ọba pe ki o fi ilu miiran fun mi ki wọn

112

ỌJỌ KẸTA LỌDỌ BABA-ONIRUNGBỌN-YẸUKẸ

si kede fun awọn ọmọ eniyan pe ilu buruku yii kì í ṣe
temi mọ, ati pe ibomiran ni a gbe bi mi."

"' Bayii ni gbogbo awọn eniyan wọnni bẹrẹ si beere
ohun ti wọn fẹ, nigba ti o si ṣe, Aṣoju-Olodumare
wi fun, wọn, pe ki olukuluku máa ṣe ibeere nipa aisan
rẹ̀ ṣugbọn o sọ fun wọn pe ẹni ti o ba fẹ lati fi aisan
kan silẹ ni lati beere omiran dipo rẹ̀ ti wọn fi ara we
ara wọn nipa ibi ti wọn n ṣe.

' Nigba ti awọn eniyan bẹrẹ si ṣe ibeere nipa aisan,
wọn yii Aṣoju-Olodumare ka, wọn bo o bi igba ti
ogunlọgọ awọn eera, ba bo ẹ̀rún ounjẹ, wọn n sọrọ
bi igba ti awọn ẹyẹ ẹga ba n ke lori ọpẹ, wọn n rin
sihin rìn sọhun bi igba ti alapaandẹ̀dẹ̀to ba n fo kaakiri
ẹyinkunle, wọn n ro ẹjọ bi ẹni pe ẹni ti o da wọn ko
gbọn to wọn.

"Elomiran fi ori fifọ silẹ o beere inu rirun, omiran
fi ẹyin didun silẹ o beere ẹsẹ didun, afọju miiran n beere
eti didi, onisobiya miiran n beere lakuregbe, adẹtẹ rairan
n bere warapa—-ọjọ nla ni ọjọ náà fun awọn ọmọ araye,
wọn n tu aṣiri ti Olodumare fi si ipamọ fun wọn.

"Lẹyin eyi ni ọpọlọpọ bẹrẹ sí ṣe aroye fun Aṣoju-
Olodumare nipa ẹwa ara Wọn... Awọn obinrin l'o pọ
nibẹ ju lakooko yii, eti eniyan gbọ nnkan... Elomiran a
wi pe ori oun tobi ju oun fẹ ki o tubọ kere si i, omiran
a wi pe eti oun tobi ju bi oun ti fẹ oun ko fẹ iru eti bẹẹ mọ,
ẹlomiran a wi pe ẹsẹ oun tẹẹrẹ ju bi o ti yẹ oun fẹ ki o
tobi diẹ si i.. Ẹlomiran n ṣe aroye nipa irun ori oun
wi pe ko pọ to, omiran a wi pe irun ori oun ko dadu to
bi o ti yẹ bẹẹ ni omiran n ṣe aroye wi pe irun ti o ti pọ
ri bẹrẹ si dinku. Ẹlomiran n tọrọ oju miiran nitori oju
ti o ni ko tẹ ẹ lọrun, omiran a wi pe oju oun dabi oju
ologbo, omiran ni oju oun dabi oju aja, omiran fi oju
ara rẹ̀ we oju maluu, bẹẹ ni wọn n ṣe aroye nipa oju

113


ỌJỌ KẸTA LỌDỌ BABA-ONIRUNGBỌN-YẸUKẸ

ara wọn. Awọn ẹlomiran ko tilẹ sọrọ nipa oju rara
ṣugbọn dipo bẹẹ wọn n sọrọ nipa ẹnu, wọn n wi pe
ẹnu awọn ri pẹlẹbẹ, ẹnu awọn ri gbẹrẹgẹdẹ, ẹnu awọn
ri roboto ati wi pe eyin ẹnu awọn n pupa. Bayii ni
awọn ọmọ araye bẹrẹ si ṣe ti wọn n sọrọ ti wọn
n darukọ ori kekere ati ori titobi ẹsẹ kikuru ati ẹsẹ
gigun, ọwọ kekere ati ọwọ titobi, bẹẹ naa si ni Aṣoju-
Olodumare fi eti silẹ ti o n gbọ aroye wọn.

'' Nigba ti awọn ọmọ araye sọrọ ẹnu wọn tan ẹda
náà dide o wi fun wọn ki wọn lọ si ile ati wi pe
nigba ti o ba di owurọ ọjọ keji olukuluku yoo ri i pe
ohun gbogbo ti oun beere ni oun ti ri gba.. Ki gbogbo
wọn to tuka o wi fun wọn pẹlu pe igba ti o ba di ọdun
kẹrinla lẹyin náà ni oun o to tun pada wa bẹ wọn wo ni
ode aye ki oun wa gbọ bi wọn ti n gbadun nnkan tuntun
gbogbo ti wọn beere si. Nigba ti o wi bayii tan awọn
ọmọ araye ba inu aye lọ oun náà si ba ode ọrun lọ.

"Loootọ ọrọ ti ẹda yii wi ṣẹ: ni ọjọ keji ni nnkan
gbogbo ti ri bi o ti wi ti olukuluku ba ara rẹ̀ ni ipo
ti o beere. 

" Ṣugbọn eyi ti o jẹ iyalẹnu ju lọ patapata ni eyi
pe ọsẹ náà ko i ti i pari nigba ti awọn ọmọ araye tun ti
bẹrẹ si aroye wọn. Wọn n tun fẹ pada si ipo wọn
iṣaaju, nigba ti o si fi máa to ọdun mẹta lẹyin eyi igbe
ti gba gbogbo inu aye kankan. Nigba ti o ma fi to
ọdun mẹfa wọn ti bẹrẹ si ṣe etutu wọn n rubọ si
Ọlọrun Ọba wi pe ki o jẹ ki Aṣoju-Olodumare tete pada
ki o wa fi awọn si ipo ti awọn ti wa ri. Wọn gbiyanju
ati yi Olodumare pada kuro ninu ipinmu rẹ̀ ṣugbọn
ko ṣee ṣe.. Wọn fi ewurẹ rubọ, wọn fi aguntan rubọ,
wọn pa maluu si orita, wọn pa akukọ, wọn pa agbebọ,
wọn si fi odidi eniyan ṣe ẹbọ, ṣugbọn sibẹ Olodumare
ko ran ẹda náà wa afi igba ti ọdun mẹrinla to pe.

1I4

ỌJỌ KẸTA LỌDỌ BABA-ONIRUNGBỌN-YẸUKẸ
"" Nigba ti Aṣoju-Olodumare de ti gbogbo awọn ọmọ
araye tun pejọ, ipo wọn ti wọn ti wa ko tun tẹ wọn
lọrun mọ, ogunlọgọ tun n fẹ pada si ipo rẹ̀ atẹyinwa.
Ọrọ ẹnu wọn bani lẹru gidigidi mo si fẹ sọ diẹ ninu
ayipada ti o ti de ba wọn.

" Ẹni ti o beere ọmọ miiran ti o wi pe ọmọ oun ko
mọ iwe ti ni ọmọ miiran ti o mọ iwe ṣugbọn ọmọ tuntun
yìí ti wọ inu ẹwọn ki Aṣoju-Olodumare to de nitori
ẹni ti o mọ iwe ti ko ni iwa buru ju ẹni ti o ni iwa ti
ko mọ iwe lọ... Awọn ọmọwe ti wọn ti sọ iwa wọn nu
ni awọn ejo oloro ni inu aye ti wọn n bu alaiṣẹ jẹ
kaakiri ode, bẹ́ẹ̀ ni oju wọn ti fọ wọn ko si mọ, wọn wa
ni ipo afọju ti n fi ọna han ẹni ti o riran. Ọkunrin ti o
wi pe ọmọ oun ko mọ iwe nigba ti Aṣoju-Olodumare kọ wa
ri i pe ọmọ ti oun kọ̀ silẹ ni ijọsi ti di eniyan pataki. Irun
ori lasan ni o n ge fun awọn ẹlomiran ni iṣaaju, ṣugbọn
o tọju iṣẹ o si tọju owo rẹ̀. Nigba ti o ṣe o bẹrẹ si fi
owo naa ṣowo, owo náà si lọ siwaju daradara tóbẹ̀ ti o
fi jẹ pe ni akoko ti Asoju-Olodumare fi máa pade de
irinwo ọmọwe ni o jẹ akọwe ni abẹ ọmọ yii bẹẹ ni oun ni
o ni owo ti o n san fun wọn, o ti di ọga awọn ọmọwe
wọnni, ṣe ni wọn n ka ọwọ si ẹyin bi wọn ba n ba
a sọrọ, wọn a máa sare nigba ti o ba pe wọn, wọn a
si maa yẹ ẹ si nigba ti o ba de ọdọ wọn.

"Okunrin kan ti o wi pe oun n fẹ di Olowo ti di
olowo ki Aṣoju-Olodumare to de ṣugbọn inu aisan
ni ẹda ara ọrun náà ba a, nitori nigba ti o ti di olowo
ko mọ awọn agbalagba mọ, o bẹrẹ si yaju si gbogbo
awọn eniyan kiri, asẹyinwa asẹyinbọ aisan kan kọlu u
bẹẹ ni dokita ko si ni itosi, awọn agbalagba ti wọn si
mọ oogun ati ran an lọwọ ko ran an lọwọ nitori o ti yaju
si gbogbo wọn. Lọna keji, ki aisan yii to ṣẹlẹ ẹmẹta
ni awọn ole ń fẹ pa a ti ọwọ wọn ko ba a, ni ẹkẹta

1I5

ỌJỌ KẸTA LỌDỌ BABA-ONIRUNGBỌN-YẸUKẸ

wọn ṣa a lọgbẹ ṣugbọn ọwọ wọn ko ri aaye ba a daadaa 
ṣugbọn sibẹ náà wọn ge atanpako ọwọ rẹ̀ ọtun sọnu,
Ibi ti o si ti n sa lọ, o jin si koto egungun ẹsẹ rẹ̀ ọtun
si run womuwomu.. Lori gbogbo rẹ̀ idanwo ni owo
nini jẹ fun un bẹẹ ni ọkunrin yii ko ṣe dáadáa ninu idanwo
náà , nigba ti o di olowo tan o fẹ ogunlọgọ obinrin.. Ko
wo ìwà wọn ti o fi n fẹ wọn, ẹwa ara ati titobi idile
ni o n wo ti o fi ń fẹ wọn, ṣugbọn ni akoko ti Aṣoju-
Olodumare fi máa pada de ọkan ọkunrin naa ko balẹ
ninu ile, ile rẹ̀ kun fun ariwo, ija, ibanujẹ, awọn ara
ile náà ko fi ara wọn ṣe ọrẹ, wọn jẹ ọta pataki fun
ara wọn. i
''Ọkan ninu awọn ti o tun ṣe aroye fun Aṣoju-

Olodumare lẹẹkeji yii ni ọkunrin kan ti o kọ wi pe iwa

ọga oun le pupọ, o ti bọ si ọdọ ọga miiran ti o tutu ju
omi àmù lọ, ṣugbọn awọn ẹlomiran bẹrẹ si rẹ ọkunrin
yii jẹ, iwọsi ti wọn ko si fi lọ ọ nigba ti o wa labẹ ọga
lile ni wọn fi n lọ ọ nigba ti o bọ si abẹ ọga rirọ yii,
ko si ni ilọsiwaju kan ṣoṣo, .
"Eyi ti o wi pe iyawo oun jẹ ọmọ talaka ti lọ fẹ
ọmọ olowo kan ṣugbọn nigba ti ọkunrin náà fi maa yọ
si Aṣoju-Olodumare, ko ju paṣan lọ nitori ọkan rẹ
ko balẹ... Iyawo náà fi oju rẹ̀ ri nnkan: ko gbọran,
ko bikita, a máa ro ẹjọ lojoojumọ, igba ti o ba wu u ni
o n jade ninu ile igba ti o ba si wu u ni o n pada bọ bẹẹ ni
oun ni ẹni ti n pa aṣẹ fun ọkọ. 
"Ẹni ti o wi pe iṣẹ olukọ ko wu oun mọ ati wi pe oun
n fẹ ṣe akọwe ba ara rẹ̀ ni ibi iṣẹ akọwe nitootọ ṣugbọn
nigba ti o kọ bẹrẹ iṣẹ, ile ti o ti n ṣiṣẹ kun fun ọpọlọpọ eniyan , awọn akowe jẹ ẹgbẹrun bẹẹ ni oun si ni ikẹyin
gbogbo wọn; iṣẹ rẹ̀ ko lọ déédé nitori ko ni ẹbun iṣẹ
ti o wọ ọ loju yii bẹẹ ni ko ba awọn ọlọgbọn ibi iṣẹ yii
rin o n ṣe bi awọn ọmọ olowo laini owo lọwọ awọn

116

ỌJỌ KẸTA LỌDỌ BABA-ONIRUNGBỌN-YẸUKẸ

ti ko gbẹkẹle owo oṣu nikan ti wọn tun n gba owo
miiran lọwọ baba wọn bẹẹ ni oniruuru eniyan ti o wa ni
ibi iṣẹ yii jẹ idanwo fun ọkunrin náà nigba ti Aṣoju-
Olodumare si fi maa pada de, inu gbese ni o ba a.

"Ọkunrin ti o beere ni iṣaaju wi pe ki awọn ọga oun
ye maa gbe oun lati ilu kan de ilu kan werewere ko i ti
i fi ilu ti o ti wà ki Aṣoju-Olodumare to wa ni iṣaaju
silẹ. Fun odidi ọdun mẹrinla ti ẹda náà fi wa ni ode
ọrun wọn ko yi ọkunrin yii ni ipo pada.. Ilu náà ko
sì ni gbangba, ibi ikọkọ kan bayii ni o wà ẹnikẹni ko
si tilẹ gburoo ọkunrin náà mọ. O jokoo si ọhun o dabi
ọba laaarin awọn eniyan , igberaga wọ ọ ninu ọkan lọ o si
bẹrẹ si ro ninu ara rẹ̀ pe ko si ẹni ti o dabi oun. Iṣẹ
ọkunrin náà ko han si ode ju bẹẹ lọ, nigba ti wọn ba
si n gbe awọn ẹlẹgbẹ rẹ̀ si iwaju wọn ko ni gbe oun
nitori lẹkọọkan ti awọn olori ba lọ bẹ ọkunrin náà wo
a maa gberaga si wọn nitori ti ko mọ pe iṣẹ oun ko dara
to ti awọn ara ibomiran, o jokoo si ilu kan, ko jẹ jade
si gbangba, oun ko mọ wi pe ẹni ti o fi inu iyara ṣe ibugbe
ọgbọn iyara nikan ni yoo ni mọ.. Ibi ti ọkunrin yii ro
pe aye wa aye ti fi ibẹ silẹ, nigba ti Aṣoju-Olodumare
de ti ọkunrin náà jade wa si aarin awọn eniyan o ti re ẹyin
patapata, oju bẹrẹ si ti i, irin ẹsẹ rẹ̀ ko dabi irin ẹsẹ
ọmọ eniyan , o dabi ẹranko ti o gbe àwò eniyan bora.

" Bakan naa ni ẹni ti o wi pe ilu oun ko dara ati pe
oun n fẹ di ọmọ ilu miiran.. Loootọ o di ọmọ ilu miiran
ṣugbọn laaarin ọdun mẹta ni gbogbo ọmọ rẹ̀ ku tan,
atẹgun ilu náà ko ba a lara mu. Iyawo rẹ̀ pàápàá  ku
bẹẹ ni awọn ara ilu náà ko fẹran rẹ̀ ojoojumo ni wọn
n di rikiṣi mọ ọn.. Ounjẹ wọ́n bi oju: iṣu kan jẹ pọnun
kan, garawa epo jẹ pọnun mẹfa, paanu elubọ jẹ pọnun
meji, akukọ adiẹ si jẹ pọnun meje.. Bẹẹ ni igbesi aye

117


ỌJỌ KẸTA LỌDỌ BABA-ONIRUNGBỌN-YẸUKẸ

ọkunrin yii buru tobẹ ti aye su u patapata, ọrun si
bẹrẹ si wu u lọ. 

Nigba ti Aṣojú-Olódùmarè  fi máa de pupọ ninu
awọn alaisan ti ku, ara wọn ko lagbara lati gbe aisan
ti wọn beere nigba ti o kọ wa. 

 Awọn ti o beere ẹwa ara kabamọ gidigidi, ẹlomiran
ti o wi pe ori oun tobi ju ti ri ori miiran ti ko ju eso orombo
lọ, eyi ti o wi pe ẹsẹ oun tẹẹrẹ ti ri ẹsẹ miiran ti o dabi
ẹsẹ erin, oloju kekere ni oju ti o dabi oju agogo, oloju
titobi si ri oju ti o dabi ti adiẹ. Bẹẹ ni nnkan náà ri
jágbajàgba réderẹ̀de, nitori Ọlọrun Ọba ko da nnkan
ti awọn ọmọ eniyan n beere wọnni mọ wọn. 

" Igba ti olukuluku awọn ọmọ araye ṣe ibeere rẹ̀
tan ti wọn wi fun Aṣoju-Olodumare pe awọn ko fẹ
nnkan ti awọn kọ beere mọ, ara ọrun yii bu si ẹrin, o
dahun o si wi pe : 

Eyin ọmọ ènìyàn, ẹyin ko mọ pe ẹni ti o jẹ alakooso
ẹda gbọn ju awọn ẹda iyoku lọ, lọ ṣe akiyesi
awọn ewe ori igi, ki ẹ wo ila kekeeke ti Ọlọrun Ọba
fi si ara wọn, ;' lọ wo awọn ẹranko inu igbo, bi wọn
ti pọ ti wọn lagbara ti wọn n ba ọna ti Ẹlẹdaa wọn
fi ẹsẹ wọn le lọ, ẹ kiyesi ogunlọgọ ejo ti n bẹ ni inu
aye, e wo awọn kokoro bi wọn ti pọ to, ẹ wo oniruuru ẹja, e wo ọpọlọ ti n gbe ori ilẹ ti o tun n gbe inu omi.

Ẹyin ko mọ pe ẹni ti o ṣe awọn nnkan wọnni ta awọn
ẹda iyoku yọ l—Ẹyin ọmọ eniyan , bi ẹ ba n mura ati
lọ siwaju nnkan rere ni, ṣugbọn bi ẹ ba n sọrọ bi ẹni pe
ẹ n pẹgan Olodumare ẹ dabi iṣẹ ọwọ gbẹnagbẹna ti
o ni oju ti ko le fi riran, ti o ni imu ti ko le fi gboorun,
ti o ni eti ti ko le gbọran.. Olojukokoro ko le ni inu
didun laibi aye kere bi ko ju eso akengbe lọ. Ẹyin
ti Olodumare fun ni ọgbọn ti ko lo o, ẹnlyin gbọ ki
kiniun wa si ọdọ Ọlọrun Ọba ni ọjọ kan ki o wi fun

II8

ỌJỌ KẸTA LỌDỌ BABA-ONIRUNGBỌN-YẸUKẸ

un pe ki o kọ aafin fun oun nitori pe oun ni ọba awọn
ẹranko ?. Ẹyin ri alantakun ki o wi pe oun ko ran
owu mọ ? Ẹyin ri akukọ ki o wi pe oun ko ni i kọ ?
Ẹ kiyesi awọn ẹyẹ oju ọrun, lekeleke n fo lati ibi kan
si ibi keji lọdọọdun, aparo n wa ounjẹ rẹ̀ kaakiri inu oko,
adan n fi ẹnu jẹun o tun n fi ẹnu yagbẹ, ara ẹyẹ miiran
dabi ara aṣọ funfun, omiran dabi aṣọ àrán, omiran
dabi aṣọ alaro ti wọn pa ti o dudu kẹlẹkẹlẹ.. Ẹyin
ko mọ pe iyalẹnu ni iwọnyi!. Ẹ máa lakaka ati lọ
siwaju ninu ohun rere gbogbo, ṣugbọn ẹ ma ṣe máa na
ọwọ si ohun ti ọwọ yin ko le to. Bi ọmọde ba ti bẹrẹ
gbe iwa ojukokoro ni o ti yẹ ki awọn obi rẹ̀ máa ba a
wi, ki i ṣe obi nikan, bi ko ṣe gbogbo ibatan pẹlu.
Ojukokoro ni ọmọ iya ilara, ilara ati owu jijẹ
ọkan naa ni. Nitori naa, ẹyin ọmọ eniyan , ẹ kiyesi ọna
yin.. Mo n lọ si ọrun lonii, Ọlọrun Ọba si tun ti fun
mi ni aṣẹ wi pe, ki n fi yin si ipo yin atijọ.. O digba, lati
oni lọ, n ko wa si ọdọ yin mọ, ẹ máa ṣe aye yin lọ,
eniyan yatọ si maleka, ara aye yatọ si ara ode ọrun."

" Bayii ni Aṣoju-Olodumare ṣe ti o lọ ti ko si tun
pada mọ, fi eleyi ṣe arikọgbọn, iwọ, Olowo-aye ọrẹ mi.'

" Bayii ni Baba-onirungbọn-yẹukẹ pari ọrọ rẹ̀, lẹyin
eyi a dide kuro ni ori ile rẹ̀, a wa si isalẹ pẹtẹsi na a
n gbadun ara wa. Ilẹ ko i ti i ṣu nigba ti mo n sọrọ rẹ̀
yii, nigba ti ọrẹ mi náà si ronu ohun ti a ba fi daraya
titi, o damọran wi pe ki a lọ de ile Arun ti i ṣe iyawo
Iku ṣugbọn mo kọ̀ fun un: nitori nigba ti mo de ile
ọkọ rẹ̀ ṣaaju eleyini ile naa ko fani mọra, ki Oluwa rẹ ri Iku tan ki o tun lọ ri Arun ki i ṣe nnkan rere.

" Lẹyin eyi a tun pada gun ori oke ile náà lọ, nigba ti
a si de ọhun ti a jokoo tan, ti mo jokoo diẹ ti a ko sọrọ,
mo dide mo fi ọwọ bọ inu apo ṣokoto mi bi igba ti
awọn alakọwe ba n ṣe faari, nigba ti mo si yan soke ti

119


ỌJỌ KẸTA LỌDỌ BABA-ONIRUNGBỌN-YẸUKẸ

mo yan s'odo tan, mo tun ba idi lọ si ori aga, mo gbe
ẹsẹ ọtun mi le ẹsẹ osi, mo fi ọwọ mejeeji mi di orunkun
mu, mo fi ẹyin mi ti daadaa lori aga, mo si wi fun Baba-
onirungbọn wi pe, mo tun n fẹ gbọ ọrọ diẹ lẹnu rẹ̀ si i.

" Nigba ti mo wi bayii tan, ọkunrin naa tun bẹrẹ si
Ọrọ i sọ O ni :

" Olowo-aye mi ọwọn, onifaari eniyan ni ọ, ọkunrin
náà , o ku igbadun ile mi yii o.

" Olowo-aye, mo fẹ lati sọ itan kekere kan fun ọ
lonii mo si fẹ ki o ṣe akiyesi itan náà bọya o le ri ọgbọn
kan tabi meji fa yọ ninu rẹ.

"O ṣe, nigba kan ni, ọba kan ran iyawo rẹ̀ ki o lọ
se ọbẹ̀ fun oun. Ko pẹ lẹyin eyi ni iyawo náà ko ẹja
tutu mẹta wa si iwaju ọba yii—ọkan dudu, ọkan pupa,
ọkan funfun... Eyi ti o dudu, o dudu gan-an ni; eyi ti o
pupa, o pupa gan-an ni; eyi ti o funfun, o funfun gan-an 
ni. Ẹja yii jẹ iyalẹnu fun ọba o si paṣẹ fun iyawo
rẹ̀ pe ki o lọ se e fun oun, obinrin náà lọ.

" Ko pẹ lẹyin eyi nigba ti o pada de iwaju ọba ti
o n mi hẹlẹhẹlẹ ti o bẹrẹ si ọrọ i sọ ti o wi pe: '" Kabiyesi,
mo ri eemọ lonii.. Bi mo ti n se ẹja wọnni, n jẹ ki n ro
ọbẹ lori ina, Kabiyesi, ṣe ni ogiri ile ti mo ti n wa
ounjẹ là si meji ti mo ri ọmọbinrin kan pẹlu ida lọwọ
ti o da ẹja mi nù lori ina.. Eyi ti mo ri mọ re o, Kabiyesi,
mo digbolulẹ mo daku. Igba ti mo ji ti mo wo ọbẹ
mi awọn ẹja wọnni ti yipada wọn dudu pẹrẹpẹrẹ.

"' Nigba ti obinrin náà pari ọrọ rẹ̀ ọba dide o ni,
" Maa n so, wa fi awọn ẹja náà han mi " ; awọn mejeeji
si jumọ n lọ. Nigba ti wọn de inu ile ounjẹ, ọba ri:
pe loootọ ni awọn ẹja wọnni ti yipada ti wọn dudu bi
Idi ikoko ọbẹ, iyalẹnu si ni eleyii jẹ fun ẹnikẹni ti o
ba ri wọn.. Nitori idi eyi ọba yara ranṣẹ si ọkunrin
apẹja náà wi pe ki o lọ pa iru ẹja mẹta bẹẹ wa fun oun.

120

ỌJỌ KẸTA LỌDỌ BABA-ONIRUNGBỌN-YẸUKẸ

" Laipẹ ọkunrin yii mu ẹja mẹta ti o ri bi ti iṣaaju
wa, ọba si ba iyawo rẹ̀ lọ si ile ounjẹ; nigba ti o de ọhun
o ni ki iyawo oun bẹrẹ si se ọbẹ náà loju oun.. Bi obinrin
yii ti n se ọbẹ ti ọba de ade gongo si idi iṣaasun ọbẹ ti
ọbẹ si n ho ni obinrin náà ba mu ṣibi o n ro ọbẹ yii,
ṣugbọn bi ṣibi ti kan ẹja wọnni ṣe ni ogiri ile náà la
si meji, dipo ọmọbinrin ti o yọ jade ni iṣaaju ọkunrin
gende kan bayii l'o jade ti oun ti ida lọwọ ti o yi ọbẹ
lu ina.. Ọba digbo lulẹ ade ọba ṣi o ta firi siwaju, ọba
daku, iyawo daku, awọn iranṣẹ ti o tẹ le ọba daku,
igba ti atẹgun si to fẹ si wọn ni wọn to ji.. Iwọ ọrẹ
mi, o ko ri pe nnkan ti o gbe aya lulẹ ti o tun gbe ọkọ
lulẹ kuro ni nnkan yẹpẹrẹ? 

"'Nigba ti ọba dide ti o lọ si inu afin lọhun ti o
sinmi tan o ranṣẹ si ọkunrin apẹja yii o si tun wi fún un ki o ba oun wa ẹja mẹta bẹẹ  si i... Onitọhun tun lọ o
lọ wa abami ẹja wọnyi wa. Pẹlu ayọ ni ọkunrin yii
fi n lọ nitori igbakigba ti o ba ti mu ẹja wọnyi wa,
owo geregere ni ọba n san fun un.

"'Ki ọkunrin náà to mu ẹja ti ọba ran an de, ọba ti ranṣẹ si awọn ijoye rẹ̀ wi pe ki wọn wa si aafin oun.
Nigba ti wọn de, o ko gbogbo ohun ti oju rẹ̀ ri o ro
o fun wọn o si tun wi fun wọn pẹlu pe oun n fẹ ki nnkan
náà ṣẹlẹ loju gbogbo wọn. Awọn ijoye wọnyi dupẹ lọwọ ọba wọn, wọn si fi ohun kan wi bayii pe " Alaṣẹ,
ekeji oriṣa, a dupẹ, a o duro ki ọran náà ṣe oju wa."

"'Laipẹ iyawo ọba wa sọ fun ọba kẹlẹkẹlẹ pe
ọkunrin apẹja náà ti mu ẹja náà de ọba si paṣẹ ki wọn
mu un wa si iwaju oun o ni, " Ọmọkunrin, ọrọ emi ati
iwọ kuro ni ọrọ ikọkọ, mu ẹja wa ki a maa se ẹja."

"Wọn ba bẹrẹ si i se ẹja yii bi o si tun ti to akoko
ati ro ọbẹ ti ijoye kan mu ṣibi ti o n ro ọbẹ ṣe ni ogiri
ile tun la si meji ti ọkunrin nla meje jade ti awọn

121


Ọ JỌ KẸTA LỌDỌ BABA-ONIRUNGBỌN-YẸUKẸ

ti ida olojumeji lọwọ, ti wọn tun da ẹja lu ina—
ijangbọn de, ijoye n kọlu ijoye, ayaba n kọlu ayaba,
ọba fo oju ferese jade, ṣe ni ẹwu agbada, ọba n fẹ lẹlẹ
nibi ti o ti n sa lọ. 

"' Lẹyin igba ti oju ọba rọ tan o pinnu lọkan ara
rẹ̀ lati wa idi awọn ẹja yii, ẹja ti o jẹ pe eniyan ko gbọdọ
se afi bi oluware mura silẹ ati máa sare ije, ọba wi fun
ọkunrin apẹja náà pe ki o mura ni owurọ ọjọ keji ki
o mu oun ati awọn ijoye oun lọ si odo ti o ti n pa awọn
ẹja wọnni wa. 

"" Nigba ti ilẹ ọjọ keji mọ, ti awọn ijoye pe si inu
aafin, ti wọn mura ati lọ si odo náà ọkunrin náà ko
gbogbo wọn, o n ko wọn lọ. Iyalẹnu ni o jẹ fun gbogbo
eniyan pe wọn ko rin ju wakati mẹta lọ nigba ti wọn
de odo abami náà bẹẹ ni ẹnikẹni ko si ri odo náà ri nibi ti
wọn gbe ba a.. Nigba ti wọn de ọhun, wọn ri i pe
adagun odo ni.. Wọn rin eti odo yii wo, wọn rin
siwa wọn rin sẹyin bẹẹ ni odo náà mọlẹ bi digi, gbangba
ni wọn si n wo awọn ẹja wọnni bi wọn ti n tẹ le ara
wọn kaakiri inu omi. Ṣugbọn bi odo yii ti ṣe rìn ti o
de ibẹ, ati bi ẹja inu rẹ̀ ti ṣe yatọ si awọn ẹja miiran,
ọran yii ta oye gbogbo eniyan yọ . Nigba ti o ṣe, ilẹ ṣu
gbogbo awọn eniyan wọnni si ṣe ibusun si eti adagun
odo naa wọn sun lọ. Oṣupa dabi ọsan, bẹẹ ni bi wọn
ti sun ni wọnni, ọba ko le sun rara, o n yi gbiri kaakiri
ori ibusun nitori itumọ adagun odo yii ko ye e...

"' Ni ikẹyin nigba ti ara rẹ̀ ko gba a mọ, o dide, o
ji igba keji rẹ̀, o wi fun un pe oun n wadii odo naa lọ, ati
pe bi ilẹ ba mọ ti oun ko ba si ti i de, ki igba keji oun wi
fun awọn eniyan pe o ṣe oun bi aarẹ ati pe oun sun si inu
ile kekere ti oun yara kọ si eti odo náà ni. Lẹyin tí ọba ṣe eto yii tan, o fi ori le inu igbo, oun nikan ati
Ọlọrun Ọba, o n yi inu igbo kiri.

122

ỌJỌ KẸTA LỌDỌ BABA-ONIRUNGBỌN-YẸUKẸ

" Nigba ti o pẹ ti ọba yii ti n rin kaakiri ninu oṣupa
bayii ni o dede ri ile nla kan ninu eyi ti wọn tanna si.
Ile yii dara pupọ, o dara ju aafin oun pàápàá lọ.. Ilẹkun
ile náà ṣi silẹ o si wọ inu rẹ̀ lọ.. Nigba ti o de ọhun tan
o n wo kaakiri bọya oun le ri eniyan kan ninu rẹ̀ ibi ti o si ti
n ṣe eyi ni o ti bẹrẹ si gbọ igbe ẹnikan ninu iyara kan
bayii, o n sọkun.. Nigba ti o de ibi ti o ti n gbọ igbe yii
o ri ọkunrin arẹwa kan ti o jokoo le ori aga.

"O ki ọkunrin náà o si ṣe ibeere o ni, " Pẹlẹ o, ki l'o
kuku de tobẹ ti o fi n sọkun ?—iwọ agbalagba ? "

"Ọkunrin náà si da a lohun o ni, " Bẹẹ ni, bi o ba
mọ bi ọrọ mi ti ri o ki ba ti sọ bẹẹ ."

"Ọba yii si tun fun un l'esi o ni, " Jọwọ ma ṣai
jẹ ki n mọ nnkan ti n ṣe ọ, nitori, a ki i mọ, Ọlọrun le
ni ki n to ẹni ti n ṣe iranwọ fun ọ." .

" Lẹyin eyi ọkunrin náà bẹrẹ mu itan ara rẹ̀ o n sọ
ọ, o ni:

"Emi ni onirobinujẹ ọkunrin ti o n jiya lọwọ
obinrin.. Iku ya ju ẹ̀sín fun mi.. Ọba ni mo ti jẹ tẹ lẹ
ri mo si ni iyawo kan ti mo gbẹkẹle de gongo, àṣé
ogbologbo ajẹ ni.. Igba ti o ba di alẹ ti mo ba jẹun tan
a fi oogun buruku si inu omi ti mo máa mu bẹẹ ni n ko
si ni mọọ nnkan kan ni temi.. Oogun yii wà  pe ki n ba
le tete sun lalẹ ati wi pe bi mo ba sun tan ki n má ba
ji titi ilẹ yoo fi mọ ti oun tikara rẹ yoo ji mi.

"O ṣe wọnyi fun ọpọlọpọ igba laijẹ pe mo mọ
nnkan kan. Ki Olodumare gba ni lọwọ agabagebe
obinrin, ẹnu awọn eniyan bẹẹ dun ju oyin ireke wọn
si le tọju ọkunrin ju ẹnikẹni ninu aye lọ, orunkun
wọn ko jinna si ilẹ, wọn le kunlẹ ni igba ẹgbaagbeje
lọjọ kan.. Obinrin buruku náà tan mi jẹ fun ọpọlọpọ
igba ki o to di pe Olodumare tu aṣiri rẹ̀ si ita, bayii ni:

123


ỌJỌ KẸTA LỌDỌ BABA-ONIRUNGBỌN-YẸUKẸ

Nigba ti mo sun silẹ ni ọjọ kan ti mo di oju
mi laijẹ pe mo sun lọ, nnkan kan ṣẹlẹ. '

Awọn ọmọ ọdọ mi meji n sọrọ si ara wọn.
Ọkan dahun o ni, ' O ma ṣe o, ọkunrin yìí ko le fura
ni ọjọ kan lai wi pe oogun ni iyawo oun n fi si omi fun oun
mu ni alaalẹl!':. Ekeji si dahun o ni, 'O ya mi lẹnu,
ṣugbọn oogun náà mà kuku lagbara o, bi o ba ti fii
fun ọga wa, were ọga a sun ko si ni ji afi bi obinrin náà 
ba tikara rẹ ji .' Eyi ekini si tun dahun o ni, ' Bẹẹ ni,
igba ti ọga to sun tan lanaa ni obinrin naa to jade lọ,
akukọ si kọ ki o to de ni owurọ yii.

Bayii ni awọn ọmọ ọdọ wọnyi bẹrẹ si sọ laimọ
pe gbogbo ọrọ ti wọn sọ n bẹ ni atẹlẹwọ mi.. Ara
si bẹrẹ si ta mi para.

 Nigba ti o to akoko ati sun mo bọ si ori ibusun
mi were mo ti ṣe bi ẹni pe mo sun lọ bẹẹ ni n ko sun,
ṣugbọn ohun ti o jẹ ki n le ṣe bẹẹ ni pe nigba ti mo máa
jẹun lalẹ ọjọ náà n ko mu omi ti obinrin náà fun mi,
mo da a nù ni ibi oju feresi mi laijẹ pe o mọ pe mo ṣe bẹ́ẹ̀ .

Bi mo ti bọ si ori ibusun ni alẹ ọjọ ti a n sọrọ
rẹ̀ yii tan ni iyawo mi pa ina ti n bẹ ninu iyara mi, o
dide o jẹ ataare kan lẹnu o si tu u si mi lara o ni, ' Bi
igi àjà ba sun ki i dide, alakọri rẹ ko gbọdọ dide titi
n o fi de.

Nigba ti o wi bayii tan o kọju si ọna o n lọ emi
náà yara dide mo fa ada mi yọ mo rọra n tẹ le e lọ.
Eyi ti o ya mi lẹnu ju lọ ni pe ṣe ni gbogbo ilẹkun ti
o wà ni oju ọna bẹrẹ si ṣi lọ bi o ti ń kọja laijẹ pe o fi
kọkọrọ ṣi wọn, ṣugbọn bi o ti n lọ bẹẹ náà ni emi n tẹ le e
lọ.
Nigba ti o ṣe, o ja si gbangba ita emi náà sì tẹ le
e, lẹyin eyi o kuro ni aarin ilu patapata emi náà tun

124

ỌJỌ KẸTA LỌDỌ BABA-ONIRUNGBỌN-YẸUKẸ

n ba a lọ, nigba ti o pẹ o ya si ọna kan bayii emi náà 
si yà ti i, nigba ti o rin ọna yii jinna o de gbangba kan
nibi ti o tẹju pupọ.. Nigba ti o de ibẹ o ba ọkunrin
kan ti o ti duro si ibẹ de e, ọkunrin náà wọ ẹwu titobi
nla kan, ẹwu agbada funfun ti awọn oniṣọna ti ṣe
ẹwa si lara ti o ri jìngbìnnì-jingbinni.. Nigba ti iyawo
mi yọ si i o bẹrẹ si binu o ni, ' O ti pẹ ju lonii, igba ti o
mọ pe o ko le wa kini ṣe ti o ko sọ bẹẹ lanaa, n ko fẹ ki
eniyan máa fi mi ṣe faari ti ko nilaari kan rara, o ko gbọdọ
ṣe bẹẹ mọ laelae o.' Nigba ti o wi bayii tan iyawo mi
kunlẹ o bẹrẹ si bẹ̀ ẹ́ o ni ki o ma ṣe binu, pe n ko tete
sun ni, o di mọ ọkunrin yii wọn si bẹrẹ si fi ẹnu ko
ara wọn lẹnu.

" Nigba ti o ṣe wọn da ọrọ mi silẹ iyawo mi si
bẹrẹ si tu gbogbo aṣiri ti mo ti fi le e lọwọ.. Nigba ti
wọn si bẹrẹ si ọrọ mi i sọ ti ekini n bu mi ti ekeji n bu
mi ti wọn n fi ọrọ mi daraya ti wọn n sọ ọ ni isọ
ẹ̀gàn ti wọn si n pe mi ni orukọ ti baba ati iya mi
ko sọ mi, inu bi mi, mo fa ada yọ mo bọ si aarin wọn
bi imọnamọna mo ṣa ọkunrin yii o si ṣubu lulẹ, iyawo
mi sa lọ ṣugbọn sibẹ ko mọ pe emi ni.

Lẹyin eyi mo kuro ni ibẹ mo wa si ile mo bọ
si ori ibusun mi mo sun lọ.

 Lẹyin eyi iyawo mi pada de oun náà si gun ori
ibusun, o sun ti mi.. Nigba ti ilẹ ọjọ keji mọ n ko ṣe
bi ẹni pe mo mọ nnkan ti o ṣẹlẹ iyawo mi yii l'o si kọ
ki mi, o kunlẹ o fi ori balẹ dáadáa , nigba ti o si n fẹ fi ẹnu
rẹ̀ kò mi lẹnu, ẹnu buruku ti o fi n ko baba alagbada
lẹnu loru ana, mo gbe ẹnu si ibomiran mo wi fun un
pe ẹnu n dun mi,

. Nigba ti o to akoko ati jẹun  owurọ, mo jẹun,
bi mo si ti jẹun tan ti mo jokoo lori aga mi kan bayii
ni iyawo mi de ti o kunlẹ niwaju mi, o dahun o si

125


ỌJỌ KẸTA LỌDỌ BABA-ONIRUNGBỌN-YẸUKẸ

wi pe: ' Kabiyesi, alaṣẹ, ekeji oriṣa, atari ajanaku ti
ki i ṣe ẹru ọmọde, baba ti o ju baba ẹlomiran lọ, olori
ilu, babá ijoye, ọkanlawon ọkunrin, enia pataki lárin
awọn eniyan pataki, ẹni titobi laaarin awọn ti o tobi ;
ojulowo ọmọluwabi, ọkunrin jade inu awọn eniyan ń dun,
baale mi tootọ, fọrifọri ni mo n fi yin ṣe... Kabiyesi, mo
dupẹ lọwọ yin, mo dupẹ gidigidi, mo dupẹ fun itọju
yin: lori mi, bi mo ba ti ri yin ko si ẹni ti o tun dara
loju mi ninu aye yii mọ, ẹyin ni oriṣa mi ki Olodumare
si jẹ ki a jere ara wa.. Ki n má fa ọrọ mi gun lọ, baale mi,
mo ni nnkan kan pataki lati tọrọ lọwọ yin. Ẹgbọn
mi kan ti o lọ si idalẹ, de ni ijẹta, njẹ ki n lọ wo o
lanaa, n ko ri aye rara, gbogbo awọn alejo ti o wa ki
yin lanaa ko jẹ ki n ri aaye lọ, afi igba ti o di owurọ lonii
ti mo dede ri oniṣẹ pe ẹgbọn mi náà ti ṣe alaisi. Ọrọ
yìí jẹ ohun ẹdun pupọ fun mi, Kabiyesi—ẹni ti n ko i ti
i fi oju kàn lati ọdun mẹta! Ki o si wa jẹ pe oku rẹ̀
ni mo máa ri! Eleyii jẹ ohun ẹdun fun mi... Nisisiyi,
nnkan ti mo si fẹ tọrọ lọwọ yin bayii ni pe ki ẹ fun mi
laaye ninu aafin yii ki n ṣe iboji ẹgbọn mi yii si ibẹ, ki n si
máa fi oju wo iboji náà bayii, nitori ọrọ náà ka mi lara
pupọ. Kabiyesi, ki Ọlọrun bun yin l'ẹmi o.

Bayii ni iyawo mi náà sọ, ẹni ti o jẹ olori awọn
ayaba. Ṣugbọn n ko tilẹ ni ero rara pe ọkunrin ti mo
ri pẹlu rẹ̀ ninu oṣupa ni o n pe ni ẹgbọn fun mi.
Nitori naa mo fun un ni aaye ki o lọ gbe oku ẹgbọn rẹ̀
náà wá, mo si fun un ni díẹ̀ ninu awọn iranṣẹ mi pe ki
wọn ba a lọ, gbogbo wọn si lọ. :

Nigba ti obinrin náà pada de ti o gbe oku náà 
de aafin ti mo wo o, o di ọkunrin ti mo ri pẹlu iyawo
mi ni ọganjọ oru ti wọn n fi ẹnu ko ara wọn lẹnu—ki
Olodumare gba ni lọwọ awọn ayederu eniyan ti awọn
ọmọ aye iwoyi n fihan bi ẹgbọn, ti wọn n gbe ga gẹgẹ 

126

ỌJỌ KẸTA LỌDỌ BABA-ONIRUNGBỌN-YẸUKẸ

bi aburo, ti wọn n yẹ si gẹgẹ bi ibatan wọn. . Eke ni
wọn, ni ọjọ ti okun aṣiri ba tu, ojulowo iyekan ko
ni ṣai fi oju han gbangba.
Nigba ti mo bẹ oju oku yii wo ara rẹ̀ kun fun ẹjẹ gidigidi, mo wọle mo mu àdá, mo fi i si abẹ aṣọ mo si ke si iyawo mi, ori aga ti o ba mi yii naa ni mo jókòó le, nigba ti iyawo mi de, oju rẹ̀ ti yipada si temi, àṣé o ti ri gbogbo nnkan ti mo n ṣe lẹyin wọnni, nitori ajẹ ni. 
Oun paapaa ti múra silẹ de mi, bi mo si ti beere ti mo bu si ẹrin ti mo wi pe, Ó káábọ̀ o, ṣe alaafia ni ayederu ẹgbọn rẹ wa? Ṣe ni mo ri i ti o kọju si mi ti o si da omi kan bayii lu mi lara o ke lohun rara, mo si ta giri, o ni Mo pa a laṣẹ wi pe ki ayipada de ba ìwọ ọkùnrin ti n fi olufẹ mi ṣe yẹyẹ, ki ìwọ yipada lati ẹsẹ̀ de ekiti idi si okuta, ki ìwọ si jókòó titi si ibi ti ìwọ wa yìí , titi ọjọ ti mo ba tu ọ silẹ.. Bi iṣu ba yipada a
di iyan, bi agbado ba yipada a di ògì, bi o si tilẹ jẹ
pe emi náà n bọ wa jere iṣẹ mi lọwọ awọn ogun ọrun,
sibẹ n ko ni ṣai lo agbara ti Ẹlẹdaa fi fun awọn ẹda
alaaye lori ilẹ aye lati fi ṣe ọ ni ibi: Bi o ti wi bayii
tan ni mo ri i wi pe lati ẹsẹ mi titi de ibadi, ko si
egungun, ko si ẹran, ko si iṣan, ko si si ẹjẹ mọ, gbogbo
ibẹ ti yipada o ti di okuta n ko si lagbara lori rẹ̀ mọ.
Lati ọjọ náà ni mo ti wa loju kan bayii ti n ko le yi ara
pada mọ, n ko jẹun bẹẹ ni ebi ko pa mi bẹẹ ni n ko si ku."
"Lẹyin ti o sọ itan yii tan ọkunrin náà ka aṣọ si
oke, nigba ti ọba yii wo o loootọ, lati idi titi de ori nikan
ni o jẹ ara ti o ni ẹran, egungun ati ẹjẹ.. Lati idi si
apa isalẹ de atẹlẹsẹ okuta patapata gbáà ni.
. Lẹyin eyi ọba náà beere lọwọ ọkunrin yii ibi ti
iyawo ajẹ náà wa o si da a lohun bayii pe: " Ọrẹ mi,
n ko mọ ibi ti o wà gan-an , ṣugbọn nnkan ti mo ri ni pe
nigba ti o ti yi mi pada si bi o ti ba mi yi ni o ti fi ajẹ

127

ỌJỌ KẸTA LỌDỌ BABA-ONIRUNGBỌN-YẸUKẸ

rẹ̀ yi ilu ti mo jọba le lori pada ti o sọ ọ di adagun
odo ti iwọ ri lọhun nì.. Oriṣii ẹja mẹta ti o wa ninu
odo náà ni oriṣii eniyan mẹta ti o wa ni ilu mi, awọn kan
jẹ onigbagbọ, awọn kan jẹ onimọle, awọn kan si jẹ
keferi.. Lati ọjọ ti obinrin náà ti ṣe bayii ni o ti lọ wa.
iho nla kan si aarin ile ti iwọ wa yii, o wa iho náà o jin
diẹ o si gbe olufẹ rẹ̀ ti mo bẹ lori si imu rẹ̀. Ko wa
erupẹ bo oku náà ṣugbọn o di i o gbe e si ibẹ nireti pe
ọjọ kan n bọ ti oku náà yoo yipada ti olufẹ oun yoo dide
wa ba oun. Eyi ti yoo ya ọ lẹnu ju lọ ni mo fẹ sọ fun ọ
yii.. Lojoojumọ ni obinrin náà maa n wa si ile yìí ni afẹmọ-
jumọ, ni nmkan bi agogo márùn-ún owurọ, a maa gbe ẹru
paṣan kọọkan lọwọ, igba ti o ba si de a bẹrẹ si fi paṣan
nà mi, igba ti o ba si to na mi ni ọgọ́rùn-ún paṣan ni yoo
to dakẹ. Lẹyin igba ti o ba nà mi tan a lọ si ibi ti
oku olufẹ rẹ̀ wa ninu iho, nigba ti o ba de ibẹ a sọ ọrọ
wọnyi a wi pe: ' Ọrẹ mi aye ọrẹ mi ọrun, Ọjọ wo ni
iwọ n bọ wa ri mi? Nitori rẹ mo pa odidi ilu rẹ̀,
nitori rẹ mo mu eniyan kuro lori oye, ọrẹ mi aye ọrẹ
mi ọrun, ọjọ wo ni iwọ n bọ wa ri mi '
Bẹẹ ni o máa n sọ lojoojumọ, nigba ti o ba si nà
mi ni paṣan titi, ti mo kerora titi, a lọ si ọdọ ayederu
ẹgbọn ti o ti ku a máa bẹ̀ ẹ́ ki o ti ọrun wa ri oun.

"' Nigba ti ọkunrin naa sọ bayii tan inu ọba ti o
n sọrọ fun bajẹ. Lọna kiini; inu rẹ̀ bajẹ lati gbọ iya
buruku ti ọkunrin náà n jẹ loju kan yii, lọna keji, inu
rẹ̀ dun nitori pe o ri nnkan ti o n wa, o ri idi adagun
odo, o mọ itumọ oriṣii ẹja mẹta. O ṣe ibeere lọwọ
ọkunrin naa o si wi bayii pe: " Ọrẹ, njẹ obinrin náà  ń bọ lafẹmọju oni ?" Ọkunrin náà si dahun o ni,
" Dandan ni." .

"Leyin eyi ọba yii wa lo ọgbọn kan, o mu ibọn
rẹ̀ kekere o fi i si inu apo ṣokoto rẹ̀ o lọ si inu iboji

128

ỌJỌ KẸTA LỌDỌ BABA-ONIRUNGBỌN-YẸUKẸ

olufẹ obinrin náà ti n bẹ ninu aafin.. Nigba ti o de ibẹ
o wo bi wọn ti ṣe di oku náà daradara, lẹyin eyi, o
tu u, o si ko egungun ti o ba, o sọ ọ nu, lẹyin naa wayi,
o rọra fi aṣọ náà di ara rẹ̀. Ko di i le pupọ.. O rọra
fi ọwọ ọtun mu ibọn rẹ̀ o dakẹ jẹjẹ o n wo oju aye.
"Loootọ, nigba ti o di afẹmọju; obinrin náà de o si
ko paṣan bo ọkọ rẹ̀ o na an titi o fi pe ọgọ́rùn-ún paṣan.
Ọkọ yii sọkun gbigbona, o mi imi ẹ̀dùn, o bẹbẹ titi,
sibẹ obinrin ko da ọwọ nina duro, o gbagbe Ọlọrun Ọba.
"' Nigba ti o na ọkọ rẹ̀ tan o wa si iboji olufẹ rẹ̀
yii o ke bi i ti i maa ke wi pe, " Ọrẹ mi ailye ọrẹ mi ọrun,

: Ọjọ wo ni iwọ n bọ wa ri mi ?. Nitori rẹ mo pa odidi

ìlú rẹ , nitori rẹ mo mu eniyan kuro lori oye, ọrẹ mi aye,
ọrẹ mi ọrun, ọjọ wo ni iwọ n bọ wa ri mi ? "

""" Nigba ti o wi bayii tan, ọba ti o wà ninu iho da
a lọhun o ni, " Ọrẹ mi aye ọrẹ mi ọrun, mo n bẹ ni
ibode ọrun o.. Onibode ko ṣi ilẹkun, o pa ilẹkun ọrun
de mọ mi o.. Bi o ba n fẹ ki n más bọ lọ yi ọkọ rẹ pada
si ipo eniyan ki o dabi ti atẹyinwa, onibode yoo ṣi ilẹkun
n o si wa ri ọ."

"' Nigba ti o dahun bayii inu obinrin yii dun tobẹ
ti o fi jẹ wi pe ibi ti o ti n sare lọ mu oogun ti yoo fi yi
ọkọ rẹ̀ pada, gele rẹ̀ bọ sọnu, aṣọ rẹ̀ tu, yẹ̀rì l'o ku si
idi ti o fi n sare lọ.. Nigba ti o mu omi o fi oogun si i o
lọ si ọdọ ọkọ rẹ̀ o dà á lu u, o ni, " Mo pa a laṣẹ fun ọ
pe ki o dide ki o maa rin kiri, ori ko le wuwo ki o pa
ọrun lẹ́rù, ara ki i wuwo ki alara má le gbe e." Bi o
ti wi bayii ni ẹsẹ ti o ti jẹ okuta yipada si ara eniyan ti
ọkunrin yii si dide.

"Nigba ti o ṣe eleyii tan obinrin naa pada wa si
iboji olufẹ rẹ̀ yii, o ke si i o ni, " Ẹni ti mo fẹran ju
gbogbo eniyan lọ, mo ti pari iṣẹ ti o ran mi o."

"Ọba ti o wa ninu iho náà si tun fesi o ni, " Iṣẹ

129


ỌJỌ KẸTA LỌDỌ BABA-ONIRUNGBỌN-YẸUKẸ

kan pere l'o ku fun ọ lati ṣe. Lọ, yi adagun omi nì
pada si ilu, yi ẹja ibẹ pada si eniyan , lẹyin eyi n o jade
wa gẹgẹ bi ọba lori ilu náà , iwọ ni yoo jẹ olori awọn
ayaba mi, iwọ yoo maa de ade owo, ìwọ yoo si maa wọ
ẹwu ilẹkẹ bẹẹ ni iranṣẹkunrin ati iranṣẹbinrin yoo máa 
wọle ti wọn o si máa jade niwaju rẹ. "

"Igba ti obinrin náà gbọ ọrọ yii o sare o lọ ṣe oogun
rẹ̀, were ayipada de, adagun omi di ilu, awọn ẹja si
di ènìyàn , wọn n ta ọja wọn si n ra ọja, wọn n wọle
wọn si n jade, lẹyin eyi o tun pada tọ ọba nì ti o
ṣebi iṣe olufẹ oun.. Nigba ti o de eti iho o dahun o ni,
' Olufẹ mi, mo ti ṣe bi o ti wi o, máa bọ, iwọ ti i ṣe
Oluwa mi."

"Nigbayi ni ọba naa wa da a lọhun o ni, " Mo de
o, mo ti ọrun de o, olufẹ mi pataki, máa bọ ninu iho
ki o wa fa mi lọwọ dide." . .

" Inu obinrin yii dun si ọrọ ti o gbọ yii, o mu aṣọ
rẹ̀ o ro o dáadáa , o fun gele"re mọ ẹgbẹ, o n lọ si inu iho
lati lọ pade ẹni ti o ṣebi olufẹ oun.. Ọba ti o wa ninu
iboji tun ibọn rẹ̀ ṣe dáadáa , nigba ti o ri i pe o sunmọ
oun tan ati wi pe oun ri ara rẹ̀ kedere, o fi ibọn ṣe
kan aya rẹ̀, o ṣa ibọn, ibọn dun, oku alakọri dun
" gbì " ni ilẹ, o ku patapata, ko tilẹ le mi ara... Bẹ́ẹ̀ ni
oloriburuku pari tirẹ̀ laye, oṣupa eniyan buburu wọ
okunkun, aṣiri alainilaari tu si ita... Ede náà si wa ye
gbogbo araye wi pe, bi eniyan buburu ba n gbilẹ, ki
awọn ẹni rere ma ṣe yi iwa wọn pada nitori eyiini, ọjọ

kan n bọ fun ẹni ti n hu ìwà ika, ti gbogbo eniyan yoo

fẹrẹẹ máa ba a sọkun... Mo ṣebi awọn agbalagba ti wi

fun wa ni ijọsi wi pe, ọjọ gbogbo ni ti ole, ọjọ kan ni

ti oninnkan.
" Bayii ni ọrẹ mi pari itan yii, ọkunrin pataki,
Ọrẹ mi tòótọ́ Baba-onirungbọn-yẹukẹ, ẹni ti n gbe ibi gegele òkúta. 



130

VII

IPINYA PẸLU BABA-ONIRUNGBỌN-YẸUKẸ
ẸNI TI N GBE IBI GEGELE OKUTA

" Bi Baba-onirungbọn-yeukẹ ti pari ọrọ rẹ̀ tan ni
iranṣẹ rẹ̀ kan ti isalẹ ile náà wa, o wi fun un pe awọn
alejo de fun un, gbogbo wa si sọkalẹ lati lọ wo awọn
alejo náà .

" Iyalẹnu ni o jẹ nigba ti a de isalẹ tan ti a ri i pe
awọn alejo náà ki i ṣe meji tabi mẹta ati pe nlwọn pọ
diẹ... Nigba ti mo ka wọn, awọn jẹ mẹrinlelogun.

" Nigba ti Baba-onirungbọn ki wọn tan ti o beere
bi wọn ti ṣe rin ti wọn fi de ibẹ ti wọn si la a yẹ e wi pe awọn ṣina si inu Igbo Olodumare ni, o tun ki
wọn dáadáa o si fun wọn ni aaye ni ile rẹ̀,

" Nigba ti wọn lọ si ibi ti o fun wọn tan emi náà 
dide mo lọ ki wọn.. Igba naw ni mo si to wa ṣe akiyesi
wi pe pupọ ninu wọn ni mo ti mọ ni ile, àṣé awọn náà 
ko kọ wo mi dáadáa ni.

"Ẹni ti mo kọ ṣe akiyesi ni ọkunrin kan bayii ti
orukọ rẹ̀ n jẹ Ijambaforiti ti o jẹ ọdẹ aperin,. Olokiki
eniyan ni ọkunrin náà , nitori igba ti o kọ bẹrẹ ọdẹ: ṣiṣe
ni o ti ṣe nnkan kan ti o ya gbogbo eniyan lẹnu ni ilu
wa. Ijambaforiti n rekọja lọ lọjọ kan ni o dede
ri ọwọ ija erin ninu odo, Nigba ti o ri eyi o mu ọfa
ninu apò rẹ̀ o fi gun ọwọ ija náà pẹlu agbara ọfa si
wọle ṣinṣin.. Nigba ti erin yii mu Ijambaforiti o sọ ọ
si ori igi kan, nigba ti erin si tun ri i pe o wa lori igi
yii o wu igi náà , igba ti igi tun máa wo, o wo lu erin lori,
Ijambaforiti tun bọ si ori erin, lori erin yii naa l'o tun
ti mu ọfa miiran lati inu apo ti o tun fi gun un.. Ibi ti
ẹranko yii tun ti n ja Ijambaforiti yi lulẹ lati oke o

131


IPINYA PẸLU BABA-ONIRUNGBỌN-YẸUKẸ

si fi ara pa bẹẹ ni ẹnikẹni ko mọ wọnyi ni ile o si to ijọ
mẹta ki o to le dide.. Ṣugbọn asẹyinwa asẹyinbọ
erin náà ku, ati ọjọ náà ni gbogbo eniyan si ti n pe e ni
Ijambaforiti baba erin. 

" Nigba ti mo wo o daadaa ti mo mọ pe oun: ni ti oun
náà wo mi dáadáa ti o mọ pe emi ni a ki ara wa tayọtayọ,
mo ni, ' Ijambaforiti baba erin, oun náà si da mi lohun
o ni, ' Emi ọkunrin ni." Mo si tun bu si ẹrin mo ni,
" Ijambaforiti baba erin, oun náà si sunmọ mi O ni,
' Emi ni yi lọwọ rẹ." Igba ti o si sunmọ mi dáadáa ti o
n ba mi ṣire o fi ọwọ tẹ mi ni ikun o ni, ,Olowo-aye,
o mà tilẹ n yọ ikun.. Emi náà ni, ' Ewo la o ṣe!
" Ibi ti emi ati Ijambaforiti ti n ṣire bayii ni mo ti

ri eniyan mi kan, orukọ ẹni ti n jẹ Eniyan -ṣe-pẹlẹ ti o jẹ
àna mi ni ile, nitori oun ni o fẹ ọmọ ẹgbon mi ti o jẹ
iyekan iya mi. Ọlọgbọn eniyan ni ọkunrin náà gbogbo
wa l'o si fẹran rẹ̀ ni ile wa... Akoko ti mo fi n mura
Igbo Olodumare ni oun naw fi n ṣe oku baba rẹ̀ orúkọ ẹni ti n jẹ Iwatutu ti o jẹ eniyan kan pataki ni ilu wa.
Gbajumọ patapata gbáà ni Eniyan -ṣe-pẹlẹ o si jẹ arẹwa
ọkunrin. Eniyan -ṣe-pẹlẹ dara lọkunrin. 'Loju mi gbangba
bayii ni wọn ṣe fi ọmọbinrin mejila ta Eniyan -ṣe-pẹlẹ
lọrẹ lẹẹkan ṣoṣo ṣugbọn ko fẹ wọn. O jẹ ẹni ti o gbọn
pupọ bi awọn wundia si ti n wọle rẹ̀ lọsan ti wọn
n wọ ọ loru ko fẹ wọn lẹyin igba ti o ti fẹ ọmọ ẹgbọn
mi ti mo n sọrọ rẹ̀ yii. Oun ni o máa n kọrin kan bayii
ni ile wa pe obinrin kan, igbadun pupọ; obinrin
meji, ijangbọn meji; obinrin mẹta, ijangbọn mẹta. ;
obinrin. mẹrin, ijangbọn. mẹrin; . obinrin. márùn-ún ,
ijangbọn márùn-ún ; obinrin mẹfa, ijangbọn mẹfa ; obinrin meje, ijangbọn méje. 

" Nigba ti emi ati Eniyan -ṣe-pẹlẹ ri ara wa, a di mọ
ara wa ni, oun náà si sọ ọpọlọpọ nnkan fun mi.. Ibi ti a

132

IPINYA PẸLU BABA-ONIRUNGBỌN-YẸUKẸ

ti n yọ ayọ yii ni mo ti n wo ọkunrin kan bayii ti o ti
bẹrẹ si rẹrin lati igba ti mo ti de ọdọ awọn alejo wọnyi,
nigba ti mo si wo o daradara mo ri i pe ẹni ti mo ti mọ
ni.. Alaigbọn eniyan patapata gbáà ni, iwa rẹ̀ si dabi iwa
ẹranko, bẹ́ẹ̀ ni irin ẹsẹ rẹ̀ dabi ti aguntan idi rẹ̀ náà si
ni eyi ti gbogbo awọn ara ilu wa fi maa n pe e ni Aguntan-
inaki, dọngiṣọla ọkunrin... O jẹ ẹnikan ti ko mọ oju
pe ki oun máa rẹrin ṣa lọ.. Ko jẹ ronu lọjọ kan, bi eniyan 
ba si n hu iwa omugọ ni ilu wa wọn a máa fi oluwarẹ
we Aguntan-inaki ẹni ti oriki rẹ̀ ń jẹ dọngiṣọla ọkunrin.
Aguntan-inaki ni o máa n wa ounjẹ fun iyawo rẹ̀ ni ile
wọn, igba ti o ba si gun iyan tan ti o ro ọka tan ti o se
ọbẹ tan a gbe e kalẹ niwaju iyawo rẹ̀, onitọhun a si máa
bu u wi pe ounjẹ ti o wa ko dara to, a maa poṣe a si maa
ro ẹjọ le e lori.. Onibajẹ eniyan ni Aguntan-inaki, o
jẹ ọkan ninu awọn wọnni ti wọn ki i mọ igba ti eniyan 
ba n fi wọn ṣire bi wọn wọ ẹwu bùbá bayii ti o ba
n pọn wọn ti o n wi pe dandogo sanyan ni wọn wọ
inu wọn a maa dun si ọ, bi wọn wọ aṣọ ti ko ba wọn
mu ti o wi pe aṣọ ti wọn dara ju ti ọba lọ inu wọn a
máa dun si ọ, bi wọn ba sọrọ laaarin ipade wọn a máa
ṣe ibeere lemọlemọ pe ' N jẹ o ko ri i pe ọrọ temi l'o
dara ju ti awọn iyoku lọ ? '" Iru eniyan bayii ni Aguntan-
inaki jẹ, nitori naa nigba ti mo ri i imu ni mo fi ki i.

" Ẹnikan ti mo tun ṣe akiyesi pe mo mọ ninu awọn
eniyan náà ni babalawo kan ti orukọ rẹ̀ n jẹ Ewedayepọ.
Ọkunrin náà ni egboogi pupọ gbogbo eniyan l'o si mọ ọn
jakejado ilu wa.. Ọjọ meje ni o fi gbe inu iho ilẹ
nigba ti o gbe iwin kan ni iyawo ki o to di pe wọn
tun fi ara wọn silẹ.. Ko si ewe náà ninu igbo ti ọkunrin
yi ko mọ bẹẹ ni ko si egboogi ti o ṣe ipamọ fun un.A máa
ba igi sọrọ, o gbọ ede ẹranko, o gbọ ti ẹyẹ, o si gbọ
ti ẹja inu omi. Nigba ti mo ri i mo bẹrẹ si pe e ni oriki

133


IPINYA PẸLU BABA-ONIRUNGBỌN-YẸUKẸ

rẹ̀ mo ni, ' Ewedayepọ oniṣegun aye, Ewedayepọ
oniṣegun ọrun, pataki ninu babalawo, irunmọlẹ ọkunrin,
Ewedayepọ, o ṣe bi ire bi ire o di ọkọ gbogbo wọn,
ẹni ti o ṣe bi àwàdà ti o di baba anjọnnu, ẹni ti o fi
ṣigidi ṣe ọmọ ọdọ, ti o fi onde ṣe ibantẹ, Ewedayepọ
ọkunrin, iwọ ni baba wọn, iwọ l'a fi ṣe e, iwọ ni baba
agbalagba, iwọ la fi ṣe e, ẹni ti n rin kọndu kọndu
kọndu ẹtẹ ni yoo fi ri. 

" Bẹ́ẹ̀ ni mo bẹrẹ si pe oriki ọkunrin náà oun naa si n mi
ori o n da mi lohun lẹẹkọọkan.. Bi mo ti dakẹ ṣe ni mo
dede ri Ewedayepọ ti o bu Oogun funfun kan lati inu
àdó ti o bẹrẹ si fi i ra mi lori, ori mi si di funfun, A
Ewedayepọ sọ mi di olori funfun lọsan gangan, gbogbo
eniyan l'o si n wo atari mi bi wọn ba ti n ki mi. Ṣe,
bi o ba tilẹ jẹ oogun dudu ni ṣe iba ba mi lori mu ;
airotẹlẹ ni mo n tọrọ ọṣẹ kiri mo si lo to ti kọbọ kan
ki n to kuro ni olori funfun. 

" Lẹyin eyi ẹni ti mo tun ṣe akiyesi ni ọkunrin kan
bayii orukọ ẹni ti n jẹ Ibanujẹ-isalẹ. N ko ki ọkunrin
náà dáadáa nitori lati ọjọ ti mo ti mọ ọn n ko ri ẹrin lẹnu
rẹ̀ ri.. O jẹ ọkan ninu awọn wọnni ti wọn ti ni iwa
buruku ni pe ki wọn máa fa oju ro nigba gbogbo, ko
si ẹni ti o mọ igba ti inu wọn ba dun yatọ si igba ti
ko dun. Bẹ́ẹ̀ ni iru iwa yii ni n sọ ni lorukọ, o n sọ anfaani
eniyan nù, a máa sọ ẹni titobi di eniyan kekere, ọmọluwabi
ti o ba ri i pe iwa iru eleyii n di ti oun ni lati yara yago
fun iwa naa nitori abawọn ni lara ẹni. Nigba ti mo
ri Ibanujẹ-isalẹ oju kekere ni mo fi wo o, nigba ti mo
si maa ki i mo ki i bi eniyan yẹpẹrẹ. 

" Ibi ti mo ti n wo Ibanujẹ-isalẹ ni mo ti ri ẹnikan
ti o jẹ ẹni ti mo ti mọ dáadáa . Ọkunrin náà le kọrin
pupọ o si le sọrọ pupọ oun ni wọn máa n pe ni Olohun-

duuru ni ilu wa.. Nigba ti mo wo apa ibi ti o wa ti mo

134

IPINYA PẸLU BABA-ONIRUNGBỌN-YẸUKẸ

ri ì mo pe e mo ni, ' Ọrẹ mi, Ogbẹni Olohun-duuru, o
ku atijọ o." Oun náà si dahun o ni, ' Hoo, Olowo-aye,
emi ni yii lọwọ rẹ." Emi náà si tun dahun mo ni, ' Olohun-
duuru ti n kọrin bi ẹilyẹ," Oun naa si tun fesi o ni, ' Olowo-
aye, emi ni mo wi fun ọ, ko si nnkan, koko l'ara ọkunrin le, ẹ ku jijẹ, ẹ ku mimu, ẹ ku à jẹ ibeere ẹni.'
Lẹyin eleyii a tun ki ara wa dáadáa a si ṣe ọpọlọpọ àwàdà.
Ṣugbọn oun le sọrọ ju, bi oluwarẹ ni ki oun duro iṣẹju
meji a jẹ ki o duro iṣẹju mẹrin, igba ti mo si duro titi
ti Olohun-duuru n fi ọrọ dè mi mọlẹ mo n lọ lai tọrọ
gáfárà lọwọ awọn eniyan  náà .

" Àṣé bi mo ti n lọ nì, ṣe ni Olohun-duuru n wo ipakọ
mi lọ, afi igba ti mo dede gbọ ti ẹni náà poṣe ti o wi pe.
' Ẹ ko wo ipakọ rẹ̀." Igba ti mo si wo ẹyin mo ri i pe
oju rẹ̀ ko dara si ipakọ mi, mo ni, ' O jẹ lọ jokoo, ipakọ
onipakọ ni eniyan n wo, wọn ki i wo ipakọ ara wọn.
Iwọ le ṣọrọ ju, n ko ri aye to bi tirẹ wọnni, iba ni nnkan
n mọ.

" Awọn ti o jẹ pataki ti mo mọ ninu awọn ero náà 
ni mo ka silẹ yii.

"" Baba-onirungbọn-yẹukẹ ṣe wọn ni alejo pupọ lalẹ
ọjọ náà , gbogbo wọn l'o si jẹun ti wọn yo bamubamu.

" Nigba ti mo ri bi awọn alejo wọnyi ti pọ to, ti
mo si wo owo ti Baba-onirungbọn ti n na fun mi lati
igba ti mo ti de ẹnu yà mi gidigidi.. Bi -ọmọluwabi
ba lọ si ibi kan bi alejo o yẹ ki o mọ igba ti
o to akoko ki o fi ibẹ silẹ, awọn awọn alaimoye eniyan ko mọ
iwa wọbia si aidara.. Bi onile ba ti n nawo pupọ ju
o yẹ ki alejo máa mura ati lọ.. Bi onile tilẹ n wi pe ki
oluwarẹ jokoo o yẹ ki oluwa rẹ máa wi pe oun n lọ.. Lati
igba ti mo ti ri inawo ọrẹ mi yii ni mo ti pinnu ati lọ.

" Nigba ti a jẹun alẹ tan ti gbogbo wa jokoo si ori
ẹni lọ bẹẹrẹ ti a n sọrọ ninu oṣupa pẹlu Baba-onirungbọn

135


IPINYA PẸLU BABA-ONIRUNGBỌN-YẸUKẸ

mo da ọrọ lilọ wa silẹ, mo beere lọwọ Baba-onirungbọn
bọya o le mọ ọna ti a le gba pada de ile wa.

" Nigba ti mo sọ bayii Baba-onirungbọn wi fun wa
pe tootọ ọna ti a le ba de ile wà ṣugbọn o sọ fun wa
pẹlu pe ọna náà lewu gidigidi... O tun tẹnu mọ ọ dáadáa 
pe ki a ma ṣe ni ero ati lọ rara nitori pe bi a ba lọ, ko
si aniani pe ọpọlọpọ ni yoo ṣegbe si ọna laaarin wa.

" Nigba ti mo wi fun un ki o fun wa ni imọran ọna
ti a le gba o wi fun wa wi pe imọran ti oun le fun wa ni
wi pe ki a jokoo si ọdọ oun ki a máa ṣiṣẹ ki a si máa jẹun
lara iṣẹ wa.. Lẹyin ti o wi bayii tan Eniyan -ṣe-pẹlẹ tun
ṣe ibeere lọwọ rẹ̀, o ni ki o sọ awọn ohun ti o le jẹ iṣoro
loju ọna fun wa, ọkunrin náà si ka awọn iṣoro oju ọna
silẹ o ni a o kọja ilu awọn ejo nibi ti Ojola—ibinu ti
n ṣe ọba wọn ati pe bi a ko ba ṣọra a le sọ ẹmi wa nu
si ibẹ, lẹyin eyi o tun sọ fun wa pe a o de ibi ti awọn
ọmọbinrin meje kan wa ti wọn máa n le ara wọn kiri
titi ọjọ aye wọn ati wi pe bi a ba wo apa ọdọ wọn
ti a ri ire ti wọn n ṣe bi a fe bi a kọ a o maa ba wọn
ṣire náà a ko si ni le kuro nibẹ laelae. O tun sọ oniruuru
awọn nnkan miiran ti yoo jẹ iṣoro fun wa: O sọrọ nipa
awọn iwin buruku ati awọn ẹyẹ ajeji, awọn ẹranko
ajẹniyan ati awọn kokoro oloro.. Bẹẹ ni Baba-onirungbọn
ka gbogbo nnkan buburu wọnni silẹ ti wọn le jẹ idiwọ
loju ọna bi a ba wi pe dandan a n lọ.

" Nigba ti o pari ọrọ yii Ijambaforiti dide duro laaarin
wa o si bẹrẹ si ọrọ i sọ o ni: ' Ẹyin ẹgbẹ mi gbogbo,
ẹ wo mi dáadáa, emi, Ijambaforiti baba erin.. Emi ko

kọ iku, emi ko kọ àrùn, emi ko kọ ibanujẹ ọsan, bẹ́ẹ̀ ni
n ko kọ hilahilo aarin oru.. Mo bi gbogbo yin lonii,
eniyan le ri nnkan pataki laijẹ pe o ba iṣoro pataki pade ?
Ẹyin ri ẹnikan ki o de ipo nla laijẹ pe o ṣe nnkan nla
sẹyin ? Ẹni ti o wa ninu aye ti o n rin pẹlu ibẹru ko

136

IPINYA PẸLU BABA-ONIRUNGBỌN-YẸUKẸ

si ninu awọn alaaye, ibaṣepe awọn eniyan nla n sọ ohun
gbogbo ti wọn ti ba pade ki wọn to di ènìyàn nla ni,
awọn ẹlomiran iba máa gbadura ki awọn ku si ipo
ẹyin... Nitori naa, lIlọ ni a o lọ.  Baba-onirungbọn-
yẹukẹ mi ọwọn, mo dupẹ lọwọ yin fun gbogbo itọju
wa ti ẹ ti ṣe sẹyin, Ọlọrun yoo bu si apo yin.. Nnkan
ti mo fẹ ki ẹ ṣe fun wa ni yii, mo fẹ ki ẹ ṣe apejuwe
ọna fun wa dáadáa , nitori bi Ọlọrun ko ba kọ ileri, ilẹ
ko ni mọ ba mi ni ile yii lọla.. Ko si ẹnikan ti eniyan le
bẹru afi Ọlọrun Ọba... Iku ya ju iwọsi fun gbajumọ ;
ko yẹ ki ọmọlúwàbí rin irin wọbia l'ẹsẹ; bi a ba lọ
Si idalẹ o yẹ ki a ko ere oko de ile, ọran dandan ni ki
a lọ.

. Bayii Ijambaforiti sọ ti gbogbo wa dakẹ minimini
bi o si ti n fẹ ba idi lọ si ilẹ, o tun dide o koju si wa o
ni: 'Ẹyin eniyan wa, a n lọ lọla, ẹ tẹ le mi, n ò ṣe 
aṣaaju yin, ẹ máa di ẹru, ẹ ṣe ọkan giri, a ni eniyan pataki
laaarin wa, Ọgbẹni Olowo-aye n bẹ, eniyan pataki ni;
Eniyan-ṣe-pẹlẹ náà wa laaarin wa, eniyan pataki ni; emi
náà sì ni yi, Ijambaforiti baba erin ; Ọlọrun n bẹ fun
wa, a n lọ.'

 Nigba ti Ijambaforiti jokoo lẹẹkeji yii emi náà tun
dide mo kin ọrọ rẹ̀ lẹyin, igba ti mo si jokoo tan Olohun-
duuru dide oun naa bẹrẹ si ọrọ i sọ, ohun Olohun-duuru si
dùn tobẹ ti o jẹ pe nigba ti o jokoo Baba-onirungbọn
wo O loju o wi pe: 'Olodumare fi iyọ si ètè rẹ.

Bẹẹ ni gbogbo wa sọ ti a si fi ipinnu si i wi pe ki
Baba-onirungbọn ṣe apejuwe ọna fun wa ati wi pe a
o lọ ni ọjọ keji lagbara Ọlọrun.

,, Nigba ti a ti ṣe ipinnu bayii ti Baba-onirungbọn
ni i pe o daju pe a n lọ o pinnu lati ran wa lọwọ de ibi
ti ipa rẹ̀ to, o wọle o mu fere kan jade o si fi i han wa,
o beere lọwọ wa bi a ba ri ẹni ti o mọ fere i fọn ninu wa,

137


IPINYA PẸLU BABA-ONIRUNGBỌN-YẸUKẸ

Olohun-duuru si da a lohun pe oun le fọn fere dáadáa. 
Lẹyin naa o fi fere yii le Olohun-duuru lọwọ o si wi fun
un pe bi a ba ti n sun mọ ilu awọn ejo ki o bẹrẹ si fọn ọn
ati pe nigba ti awọn ọlọpaa ti n ṣọ oju se ilu wọn ba
ti gbọ fere náà gbogbo wọn o sùn lọ, wi fun wi pe
awọn ọlọpaa ejo wọnyi ti wọn n ṣọ oju ọna l'o buru
ju lọ nitori bi a ba ti le kọja wọn iyọnu wa buṣe afi
bi a ko ba tẹ le ohun gbogbo ti oun ba sọ fun wa.. O wa
tun fun wa ni ofin kan lẹyin eyi wi pe a ko gbọdọ pa
ejo kan rara ni ilu wọn o si tẹ ẹ mọ wa leti gbọnin-
gbọnin.. O wi fun wa wi pe ẹni ti o ba pa ejo ni ilu awọn
ejo ko ni ṣairi ija ejo ati paapaa pe eewọ ilu náà ni.. O kilọ
fun wa dáadáa nitori ti o wi pe nigba ti a ba de ilu wọn
ṣe ni a o máa ri oniruuru ejo ti wọn a máa ṣire kiri ti
wọn o máa ta ọja ti wọn o si máa ra ọja loju wa.
Lẹyin naa ni o sọrọ nipa Ojola-ibinu ti i ṣe ọba ilu awọn
ejo náà wi pe oun ni ẹda ti o buru ju lọ ninu awọn ẹda
afayafa ati pe ki a ṣọra ki a ma ṣe ba awọn ejo inu
ilu náà ja ki wọn má ba mu wa lọ si iwaju ọba buruku
ti n bẹ ni ilu wọn.. Lẹyin eyi ọkunrin náà tun gbe
akengbe titobi kan fun Ewedayepọ, ara akengbe náà 
dudu mọnamọna, wọn so egungun ejo yi ọrun rẹ̀
ka iyẹ oniruuru ẹyẹ ni wọn si fì di i lẹnu.. Ọkunrin
náà wi fun Ewedayepọ pe oogun aporo ni n bẹ ninu
akengbe náà ati wi pe titi a o fi de ile ni ki ẹnikọọkan
wa máa mu idaji ṣibi ninu rẹ̀ Joojojumọ ati pe bi a ba
ti n ṣe eyini ko si oro ejo ti o le mu wa... Ṣugbọn o
tẹ ẹ mọ wa leti dáadáa pe agbara idaji ṣibi kan ti a ba
mu loojọ ko ju ọjọ kan lọ nitori naa a ko gbọdọ pa ọjọ
kan jẹ laimu egbo igi yii titi a o fi de ile.

" Baba-onirungbọn-yẹukẹ ṣe e fun wa pupọ.. O tun
fun wa ni igo omi kan o si wi fun wa pe bi a ba ri iṣoro
kan loju ọna omi náà yoo jẹ iranlọwọ fun wa.. O sọ

138



IPINYA PẸLU BABA-ONIRUNGBỌN-YẸUKẸ

fun wa pẹlu pe omi odo kan ti o ṣan la ode ọrun ja
ni, bẹ́ẹ̀ ni ko si ẹni ti o le ri omi náà bù afi awọn ara ọrun.
Sibẹ Baba-onirungbọn-yẹukẹ ri omi náà bù ṣugbọn ki
o to bu u oju rẹ̀ ri nnkan, nitori o sọ fun wa pe bi
ko ba si ọrẹ oun, Iku, ẹni ti ile rẹ̀ n bẹ lagbedemeji
aye oun ọrun oun ko ba ti le ri omi náà bù rara.. Gẹgẹ
bi o ti sọ fun wa, nigba ti o n fẹ lọ bu omi náà o yá ẹwu
ti awọn oku máa n wọ ki wọn to le lọ si ode ọrun lọwọ
Iku eleyiini náà l'o si wọ ki o to di pe o le de eti odo
abami yii ti o ṣan la ode ọrun kọja. Ọkunrin náà sọ
fun wa pẹlu pe ẹnikẹni ti o ba máa bu omi náà ni ode
ọrun ko gbọdọ kọ oju si i nigba ti o ba n bu u, kàkà
bẹẹ o nilati kọ ẹyin si i, idi rẹ̀ ni pe ẹnikẹni ko gbọdọ
Wo inu omi náà nitori ẹni ti o ba wo o gbangba ni
oluwarẹ yoo maa wo itẹ Ọlọrun Ọga Ogo ati awọn
alagbara ẹmi ti wọn duro yi itẹ Olodumare ka ti
wọn n yin ẹni ti o da wọn, ti o da ẹlomiran, ti o
da gbogbo wa... Bẹẹ ni ẹni ti o ba ri awọn ẹni mimọ
ti o yi itẹ Olodumare ka ri nnkan, ẹni ti o ba ri
ojiji Olodumare ri ọ̀ràn, ẹni ti o ba mọ ibujokoo
Ẹlẹdaa ko le mọ nnkan ti o máa de ba oun.

" Baba-onirungbọn-yẹukẹ wi fun wa pe ajeji omi
ni n bẹ ninu igo ti o fun wa nì ati wi pe ko si nnkan ti
a ko le fi ṣe: bi a da a si ori eweko ti a wi pe ki eweko
náà yipada ki o di ènìyàn , yoo di ènìyàn , bi a wi pe ki o di ẹranko yoo di ẹranko nitori aṣẹ Ọlọrun n bẹ lara rẹ̀

ipa lilo rẹ̀ Baba-onirungbọn wi bayii fun wa, o ni,
' Nigba ti ẹ ba n lo omi yii, ẹ ko gbodo jẹ epo, ẹ ko gbodo
jẹ iyọ, ẹ ko gbodo jẹ ata, ẹ si nilati wa ni ihooho gidigbi,
bi ẹ ti ṣe wa si ode aye ati bi ẹ o ti ṣe lọ si ode ọrun.
—" Bayii ni ọkunrin naa sa ipa rẹ̀ fun wa, gbogbo wa
si dupẹ lọwọ rẹ̀ gidigidi... Ọmọluwabi ni Baba-
onirungbọn-yẹukẹ ẹni ti n gbe ibi gegele okuta. O ṣe

139


IPINYA PẸLU BABA-ONIRUNGBỌN-YẸUKẸ

itọju wa pupọ, o tọju wa gan-an ni.. Nigba ti o si di
owurọ ọjọ keji ti a máa kuro ni ile náà mo fẹrẹ sọkun
nitori n ko ri nmkan kan ti n bá fi fun awọn ọmọ ile náà .
Nigba ti mo wo inu apo mi tọọrọ pere ni mo ri, oju si
n ti mi ati fi eleyi tọrẹ fun awọn ọmọ ibẹ, ṣugbọn sibẹ
náà mo fi tọrọ yii fun wọn; nigba ti mo si tun wo inu
apo mi mo ri akara ti iya mi fun mi ni ijọsi mo si bu
diẹ fun wọn ninu rẹ̀. Ṣokoto mi kan penpe bayii ti
o jẹ awọtẹlẹ mi ni mo tun, fi fun awọn iranṣẹ ọrẹ mi
naa ṣugbọn inu Baba-onirungbọn ko dun si gbogbo aajo ti mo n ṣe wọnyi, gbogbo itọju wa ti o ṣe ko jọ
ọ loju, o jẹ ọkan ninu awọn wọnni ti wọn ki i ṣe oore
nitori ki eniyan ba san an pada, ireti awọn ẹni ti n bẹ lọwọ
Ọlọrun Ọba... Awọn ti o mọ pe asan ni pupọ ninu
awọn ọmọ eniyan , bi ẹni ti n ṣe oore ba si ni ireti wi pe ki
awọn ti oun n ṣe oore fun mọ oore ni, oluwarẹ n fi ẹyin ti
ofurufu.. Mo ṣebi igba ti ọmọ Olodumare pàápàá ṣe oore
fun awọn adẹtẹ mẹwaa ọkan pere ni o pada wa dupẹ
ninu wọn!. Ọmọ araye a máa fẹ lati wa iṣu nibi ti
wọn ko gbin iṣu si, wọn a maa beere ọgẹdẹ nibi ti
wọn ko tọju ọgẹdẹ si, awọn ti ko ba le fi kọbọ tọrẹ
wọn a máa fẹ ki ẹlomiran fi sísì fun awọn... Nitori
náà mo ṣe aajo de gongo ki ọrẹ mi yii ba mọ pe mo mọ riri ohun ti oun ṣe fun mi mo si yọ lati ri i pe oun náà 
mọ iyi mi nitori nigba ti a pinya pẹlu ara wa, ẹmi wa
ko pinya pẹlu ara wọn ; a tun n kọwe si ara; mo si
n ri iwe rẹ̀ gba titi di oni olónìí, ẹ o ri diẹ ninu awọn
iwe ti a kọ si ara wa kà niwaju.

" Nigba ti a kuro lọdọ Baba-onirungbọn-yẹukẹ ẹni ti
n gbe ibi gegele okuta, oju wa ri nnkan pupọ loju ọna,
ati eyi ti ẹnu le sọ ati eyi ti ẹnu ko le sọ ni a fi oju wa
ri ti a si ṣe alabaapade, bi ko ba si wi pe Ọlọrun tobi
l'Ọba, emi pàápàá ko ba ti to ẹni ti n sọrọ lonii.. Nigba ti

140


IPINYA PẸLU BABA-ONIRUNGBỌN-YẸÚKẸ

o di ọsan ọjọ keji ti a kuro ni ọdọ ọkunrin náà ni nnkan
déédé agogo mẹta ni a de eti ilu awọn ejo nibi ti Ojola-
ibinu ti n ṣe ọba wọn.

" Nigba ti o kù diẹ ki a de ilu náà a bẹrẹ si gbọ igbe
oniruuru awọn ẹyẹ ati awọn ọkẹrẹ. Nigba ti o si ṣe
ti a yọ si opopo kan bayii ni a n wo ọlọpaa awọn ejo
wọnni lọkankan ti wọn duro ti wọn n wo apa ọdọ
wa... Idi mi di omi okun ṣokoto mi si tú.. Eyi ti o yà
mi lẹnu ju lọ ni pe awọn ọlọpaa ná jọ eniyan diẹ: bi ori
eniyan ni ori wọn ri ṣugbọn ara ejo ni ara wọn... Wọn
ni ẹsẹ meji-meji ti o kuru ti wọn si fi n rin daradara,
ìrù wọn gun ara wọn si ni ìpẹ́ ti o tobi.. Ko si eyi ti
ko tobi to gende ọkunrin ninu awọn ọlọpaa wọnni,
wọn ba ni lẹru gidigidi.

"Bi a ti yọ si wọn nì Olohun-duuru ti bẹrẹ si fọn
fere bi o si ti n fọn fere ni a ri ti gbogbo wọn sun lọ a si
kọja wọn. Ṣugbọn o dun mi lati wi pe ibẹ ni Aguntan-
inaki ti sọ ẹmi ara rẹ̀ nù.. Nigba ti a ji ni owurọ ọjọ
ti a n lọ si ilu awọn ejo yii ti a bẹrẹ si mu oogun aporo
ti Baba-onirungbọn fun wa Aguntan-inaki wi pe oogun
náà korò jù ko si ba wa mu un lọjọ náà .. Nigba ti a si
n sunmọ ibi ti awọn ọlọpaa wọnni wà o ni oun n fẹ ṣe
igbọnsẹ a si duro pe ki o tete ṣetan igba ti ko si tete
ṣetan a mura a rọra n rin lọ si iwaju de e.. Nigba ti
awa n rekọja awọn ọlọpaa naa a ri i o n bọ ni isalẹ a si
mọ pe awọn ọlọpaa wọnyi ko le ji loju orun titi oun yoo
fi re wọn kọja.. Ṣugbọn nigba ti Aguntan-inaki n bọ
ṣe ni o bẹrẹ si pariwo ti o n kigbe nla ti ohun rẹ̀ si gba
gbogbo igbo kankan. Nigba ti igbe yii pọ ju awọn
ọlọpaa ejo ji wọn mú un  were wọn si bù ú jẹ. Ẹsẹ
kan naa ni oro ejo mu ọkunrin náà , ki a má fa ọrọ gun lọ
bi ilẹ bi ẹni, ibẹ ni Aguntan-inaki saa pari aye tirẹ̀ si.

" Bẹẹ ni a ṣe ti a sọ ọkan ninu awọn eniyan wa nù

141


IPINYA PẸLU BABA-ONIRUNGBỌN -YẸUKẸ

Ọgbẹni Aguntan-inaki, dọngisọla ọkunrin ; nigba ti
gbogbo wa si n sọkun Ijambaforiti ko sọkun rara,
dipo bẹẹ o bẹrẹ sí sufee o n kọrin owe wi pe ' Afọju ti o
di oju ti o wi pe oun ko riran, igba ti ko sun ki l'o ri,
aṣeni ṣe ara rẹ̀. Eyiini ni pe Aguntan-inaki ni o fi
ọwọ ara rẹ̀ ṣe ara rẹ̀. Aguntan-inaki n kọrin ki awọn
ọlọpaa ejo ba ji ki wọn ba le da gbogbo wa loju rú
ṣugbọn bi o ti n ke ni awa tubọ n tẹ ẹsẹ mọ irin, igba ti
awọn ọlọpaa máa ji wọn ko ri awa mọ ṣugbọn wọn ri oun.. Titi a fi pada de ile, bi ọmọ kan ba wi pe oun
ko ni mu oogun kan a máa n pe ọmọ náà ni Aguntan-
inaki.

" Nigba ti a kuro lọdọ awọn ọlọpaa ejo wọnni a bẹrẹ si
pade ejo lọkọọkan ṣugbọn wọn ko bu wa jẹ, wọn
n lọ ni tiwọn ṣa ni.. Nigba ti a rin diẹ a bẹrẹ si ri ọgba
ti awọn ejo ṣe gbogbo, ninu eyi ti wọn ko awọn ọpọlọ
pupọ si ti wọn n tọju wọn.. Bi a ti n rin sun mọ iwaju
ni a tubọ n ri awọn ọgba ọpọlọ wọn yii ti awọn ejo
n sin bi ewurẹ. Ọpọlọ ni ounjẹ wọn oun ni wọn si fi
n ṣe ara wọn ni alejo. Ninu ọgba wọnyi mo fi oju mi
gbangba ri ọpọlọ ti o tobi to akukọ adiẹ. Oju ọna
Ilu awọn ejo náà n dan ṣugbọn iba dara ju bẹẹ lọ bi ko
ṣe ti ọpọlọpọ awọ ara wọn ti ó bo silẹ ti o si da ipanti
si oju ọna lọ.. Igba miiran bi a ti n lọ ejo a dede ja lati
oke silẹ ni iwaju wa, igba miiran ejo a ja kọ wa ni
ejika, igba miiran ejo a maa lọ mọ wa l'ẹsẹ wọn a máa 
ba wa ṣire,

142

VIII
OJOLA-IBINU TI I ṢE OLORI EJO AYE GBOGBO

"Nigba ti a yọ si ilu wọn gan-an nnkan kan ṣẹlẹ si wa.

" Nigba ti ejo kan bẹrẹ si lẹ mọ Ijambaforiti lara
kiri ara Ijambaforiti kọ iya yìí nitori ejo náà bẹrẹ lati
ẹsẹ rẹ̀ o si tọ ọ titi de ejika... Nigba ti o de ejika rẹ̀
o duro ko si lọ mọ.. Nigba ti o tun ṣe, ejo keji tun
bẹrẹ si gun Ijambaforiti lara eleyii naa si tun tọ ara rẹ̀
titi o fi de ejika rẹ̀ nigba ti awọn ejo mejeeji yii si ri ara
wọn, wọn bẹrẹ si ṣire ni ọrun ọkùnrin náà .. Nigba ti o
pẹ ti wọn ko lọ, inu bi Ijambaforiti: o mu ṣokoto
rẹ̀ o fun un le, o mu ibọn rẹ̀ o tun un ṣe, o si kọju si wa
o wo wa bi alagbara ti iwo eniyan o bu si ẹrin o ni, ' Ẹni
máa ku pade ẹni máa pa a, emi Ijambaforiti ọkunrin.
Mo gba gbogbo nnkan, ṣugbọn n ko gba iwọsi, eniyan ki
i ku lẹẹmeji, bi iku ba mu mi n o máa ba iku lọ.'

"Bi o ti wi bayii tan o mu awọn ejo mejeeji o na
wọn mọ ilẹ, lẹyin eyi o gbe igi o na an mọ wọn lori,
o pa wọn, nnkan de.

"Bi Ijambaforiti ti ṣe bayii ni a dede gbọ agogo
kan ti o lu, ki a si to ṣẹ oju pẹ awọn ọlọpaa ejo wọnni
ti sa de wọn si bẹrẹ si bù wa jẹ ṣugbọn oro wọn ko
ni ipa kan lori wa nitori oogun ti a ti jẹ ni owurọ ọjọ
náà , Nigba ti wọn ri i pe ko si nnkan kan ti o ṣe wà wọn mu wa o di ile Ojola-ibinu ti i ṣe olori ejo aye
gbogbo.

'"A! Ọlọrun tobi lọba! Nigba ti a de iwaju Ojola-
ibinu ero ọkan mi pada. N ko ni ero wi pe mo tun
le si ninu aye yii mọ.. Lati ọjọ ti mo ti n rin kiri n ko
i ti i ri ẹda ti o bani lẹru bi Ojola-ibinu ti i ṣe olori ejo
aye gbogbo, Ojola-ibinu tobi Pupọ, ẹda afayafa ni

143



144

OJOLA-IBINU TI I ṢE OLORI EJO AYE GBOGBO

ṣugbọn ori eniyan ni o ni afi ti wi pe ẹnu rẹ̀ tobi ju ti
eniyan lọ... Aguntan ko yo Ojola-ibinu lẹẹkan ṣoṣo a máa 
jẹ to odidi maluu meji bi o ba n fẹ jẹun.

" Nigba ti a de aafin ọba awọn ejo yii, a ba a lori itẹ, o
gunwa, 'gbogbo awọn ijoye rẹ̀ si ka jọ yi i kaakiri. Bi
ọba náà ti bani lẹru to náà ni o lẹwa to gbogbo ara rẹ̀
dabi igba ti ogunlọgọ okuta olowo iyebiye ba wọ jọ
pọ si ọna kan; nigba ti Ojola-ibinu ka jọ tan o dabi
oke kekere kan.

"Nigba ti wọn ko wa de iwaju ọba awọn ejo, ti
oun náà ri wa, inu bi i gidigidi ori rẹ̀ si yipada o tubọ
n tobi si i; gbogbo awọn ijoye rẹ̀ si bẹrẹ si poṣe wọn
n binu nitori wa.. Nigba ti Ojola-ibinu bẹrẹ si ọrọ i sọ
ọna ọfun rẹ̀ bẹrẹ si kù bi ojo, oju rẹ̀ si dabi ilẹkẹ pupa.
O ke tibinutibinu o wi bayii pe:

"Eniyan ! Eniyan ! Eniyan —Ẹ tun wa mi de ihin l—
Ẹyin ọmọ eniyan! —A! A! A! Afi Ọlọrun Ọga Ogo
nikan l'o le pari ija ti o wa laaarin wa: olóró
ejo, ọta eniyan ; alailoro ejo, ọta eniyan ; bi eniyan ri ejo
ni gbangba eniyan a pa a; bi eniyan ri ejo ni ìkọ̀kọ̀ eniyan a
pa a; ko si ọta ti o dabi ọta ti o wà laaarin ejo pẹlu
eniyan afi ọta ti o wà laaarin ọmọ eṣu ati ọmọ Ọlọrun Ọba.

Ẹ mu awọn wọnyi, ẹyin ọlọpaa mi, ẹ ko wọn
lọ si agbala mi.. Ẹ wo eyi ti o ba sanra ninu wọn, ẹ
pa a fun mi, ounjẹ ni mo maa fi gbogbo wọn ṣe, iparun
ni n gbẹyin apànìyàn , awọn ti n pa mi l'ọmọ dandan ni
ki n máa pa wọn l'ọmọ, ọjọ kan n bọ ti ilẹ yoo mọ ba
awọn ti n lepa ọmọnikeji, niwọn igba ti ẹmi mi ba wa
laye, n ko ni fi oju ri ọmọ eniyan ki ọmọ eniyan lọ.'

" Bi o ti wi bayii tan ẹda buruku náà bu si ẹrin awọn
ijoye rẹ̀ si fi ohun kan ke ' Kabiyesi, alaṣẹ, ekeji oriṣa,
iku ti n pa ọmọ alaigbọran, ijangbọn lori awọn ọmọ

145


OJOLA-IBINU TI I ṢE OLORI EJO AYE GBOGBO
eniyan , alagbara lori awọn olorikunkun. Kabiyesi,
Kabiyesi, Kabiyesi. 

" Lẹyin eyi wọn mu wa lọ si ẹyinkunle nigba ti a
si de ọhun eniyan mẹẹdọgbọn bi awa ni a ba, awọn wọnni
ti ṣina si igbo ọdẹ wọn si ti bọ si ọwọ ọba awọn ejo
náà . Nigba ti a de ibi ti wọn wa ti a wo apa kan 
náà bayii, egungun agbari eniyan ti o wa ni ibẹ ju ẹgbẹrun
lọ, Akoko ti mo n sọrọ yii, ẹru ko tilẹ tun wa ba mi
mọ nitori ọkan mi ti n kuro ninu aye mo si ti bẹrẹ si
ronu ode ọrun. Awọn ọlọpaa wọnni to gbogbo awa
ti a ṣẹṣẹ de lẹsẹẹsẹ wọn si wo gbogbo wa lọ, wọn
fi ọwọ tẹ̀ wa ni idi wọn si wo igba aya wa lati fi mọ
bi a ti ni ọra si. Nigba ti wọn de ọdọ mi wọn mu
ọkunrin kan bayii ti o duro ti mi ti o sanra diẹ ju mi
lọ nigba ti wọn si yẹ ẹ wo wọn pa a loju wa.

" Nigba ti o pẹ diẹ lẹyin eyi wọn mu ounjẹ wa fun
wa ṣugbọn n ko jẹ ounjẹ náà nitori nigba ti wọn fẹ mu
ounjẹ náà wa mo gbọ ti wọn n ṣe ariyanjiyan wọn
n ṣe aroye ninu ile ounjẹ pe bọya oogun ti awọn fi si
inu ounjẹ náà to lati mu ki a sanra tabi kò to. Awọn
iranṣẹ ọba rọra n yọ kẹlẹkẹlẹ sọrọ náà ni ṣugbọn emi
duro sunmọ ogiri ile ounjẹ náà mo si n gbọ ohun ti wọn
n sọ, Awọn ẹnikeji mi jẹ ounjẹ náà ṣugbọn emi jẹ lara
akara ti iya mi mú lati isa oku wa fun mi, Nigba ti
ilẹ ọjọ keji fi máa mọ gbogbo awọn ti a jọ wa ti yipada,
wọn tobi wọn si sanra.. Eniyan -ṣe-pele ati Ewedayepọ
ti wọn ko ti sanra to mi ri ti tobi ju mi lọ.. Ijamba-
foriti ti ara rẹ̀ máa n le koko ti di ẹni ti ara rẹ̀ rọ̀ ti o
sanra ti o si n dan,

" Nigba ti mo ri eleyi mo pe awọn ẹgbẹ mi si ikọkọ
mo si wi fun wọn ohun ti mo ṣe akiyesi ati nnkan ti
mo gbọ, mo si tun sọ fun wọn pe mo ni akara kan

146

OJOLA-IBINU TI I ṢE OLORI EJO AYE GBOGBO
ninu apo mi ti ko le tán bi o ti wu ki a jẹ ẹ to ati pe akara naa ni mo ro pe o yẹ ki a máa jẹ. 
Nigba ti o di ọsan ọjọ́ kejì àwọn ìránṣẹ́ Ojola-ibinu wa wọn tun mu ẹnìkan ti o sanra ninu wa wọn pa a fun ọba wọn.  Diẹ l'o ku ki wọn mu Ijambaforiti, ṣùgbọ́n nigba ti wọn yẹ ẹ wo daadaa wọn ni ko sanra to fun jíjẹ. 
 Bẹ́ẹ̀ ni wọ́n fun wa ni oúnjẹ ni oríṣìíríṣìí igba lọ́jọ́ naa ṣùgbọ́n ẹnikẹ́ni ko jẹ oúnjẹ wọn ninu wa. Nigba ti o tun di ọjọ kẹta wọn mu ẹnìkan ninu wa ọkan ninu awọn ti a ba ni ibẹ ni, wọn tun pa eleyiini fun ọba wọn jẹ. 
Bẹ́ẹ̀ ni wọn bẹ̀rẹ̀ si pa wa ni ọ̀kọ̀ọ̀kan ti mo n reti ọjọ́ ti iku yoo kan mi, ṣùgbọ́n bi wọn ti ń gbe oúnjẹ fun wa to nì, n ko jẹ oúnjẹ wọn akara ti iya mi fun mi ni mo n jẹ oun naa si ni àwọn iyoku ẹgbẹ mi, awa ti a kọ kuro ninu ile Bàbá-onírun gbọn n jẹ, eleyii si ṣe wa ni oore pupọ nítorí ko jẹ ki a sanra si i ati paapaa a bẹ̀rẹ̀ si rù nibi ti a ti ń ronu ohun ti a o ṣe. Lẹyin ti wọn ti pa pupọ ninu wa ti o si jẹ pe awa ti o kù silẹ ko pọ mọ ẹru bẹ̀rẹ̀ si ba mi wi pe nigbẹyin wọn le wa mu wa yala a sanra yala a ko sanra. 
Nigba ti o di ọjọ kan báyìí mo gbe oju soke omi bọ loju mi mo ke pe Ọlọrun Ọba, ma saiko wa yọ ninu ihamọ yii o. Ko si ohun ti o ṣoro lọwọ ìwọ Ọlọ́run Ọba, ko si ìbànújẹ́ ti o de ba ọmọ emiyan ti Iwọ ko le yọ ọmọ eniyan kuro, ko si ìjàngbọ̀n ti o le de ba eniyan ni ode aye tí Ìwọ kò le ko eniyan yọ. 
Lọwọ ìbànújẹ́ owó, lọwọ ìbànújẹ́ ọmọ, lọwọ ìbànújẹ́ ibi iṣẹ, lọwọ ìbànújẹ́ aarin iyekan, Ìwọ Ọlọ́run yii nikan ni Alafẹyinti ẹni. Gba mi o, Ọlọ́run, Ọlọ́run gba mi ò, lọwọ Ojola-ibinu, gba mi o, Ọlọ́run, Ọlọ́run 


147


OJOLA-IBINU TI I ṢE OLORI EJO AYE GBOGBO

gba mi o; lọwọ ọlọpaa ejo, gba mi o, Ọlorun, Ọlọrun
gba mi o; lọwọ itimọle ọsan gangan, gba mi o, Ọlọrun,
Ọlọrun gba mi o."

" Bayii ni mo bẹrẹ si wi, àṣé bi mo ti n sọrọ nì, ọkan
ninu awọn ọlọpwa wọnni n gbọ ohun ti mo n sọ bẹẹ ni
ọlọpa yii jẹ ọkan ninu awọn iranṣẹ ti ọmọ eniyan maa n ba
pade ni ode aye ti wọn jẹ ọlẹ ati agabagebe ti i maa fo ofofo wa ojurere lọdọ ọga wọn ki onitọhun má baa ri aṣiri wọn.. Ọlọpaa ejo yii gbe ọrọ mi lọ si iwaju Ojola-
ibinu o ni mo fi le Ọlọrun Ọba lọwọ. !

" Nigba ti Ojola-ibinu gbọ eleyii o kigbe nla ohun
rẹ̀ si kù bi ojo o ni, ' Ta ni Ọlọrun náà ti o le gba yin
ninu pakute mi, ẹyin ọmọ eniyan ! Ki ni Ọlọrun Ọba
jẹ nibi ti emi wa! Loootọ awọn irunmọlẹ wi pe Ọlọrun
ni o da ọhun gbogbo ni ode aye ati ni ode ọrun,
njẹ, bi bẹẹ ba ni, emi pàápàá  ti tobi ninu ọla mi, emi
ni olori awọn ejo aye gbogbo. Lọla ni ọjọ yin mọ
ni ori ilẹ aye, ti agbari yin yoo de inu iṣaasun ọbẹ mi,
bi mo ba ṣai pa gbogbo yin jẹ lọla patapata, a jẹ wi pe
baba mi kọ l'o bi mi''. 

" Nigba ti mo gbọ ọrọ yii inu mi bajẹ, nigba ti mo
tun ro ọrọ náà wo inu mi si dun:. Lọna kini, inu mi
bajẹ lati gbọ wi pe ẹnikan da ọjọ iku mi silẹ fun mi, .

ṣùgbọ́n lọna keji mo mọ pe iparun Ojola-ibinu ko
ina mọ, nitori ni ọjọ ti ẹda kan ba ti wi pe ti Ọlọrun
o jamọ, eleyini bẹrẹ iparun : Mo dakẹ mọ n wo eyi ti Ọlọrun maa ṣe. 

" "Nigba ti o pẹ diẹ mo pe awọn ẹlẹgbẹ mi gbogbo jọ mo bi olúkúlùkù jẹ ki n mọ ohun ija ti o wa lọwọ wọn mo si wi fun wọn pàtó wi pe o yẹ ki a ṣe nǹkan kan dandan ki o to di pe ẹda naa pa wa jẹ. 
Mo ranti ija emi ati Anjọnnu-ibẹru ni ibode Igbo Olodumare mo si pinnu ati ṣe gudugudu meje. Gbogbo 

148

OJOLA-IBINU TI I ṢE OLORI EJO AYE GBOGBO

awọn ti o jẹ pataki ninu wa ni inu wọn dun si imọran
mi. Olukuluku mura ati ja ija diẹ ki a ṣe bi ọkunrin.
Ṣùgbọ́n awọn ọlọpa wọnni ti gba ohun ija wa
gbogbo nigba a ti de ibẹ wọn si ti ko wọn si inu ile iṣura Ojola-ibinu bẹẹ ni ọpọlọpọ awọn ejo ni n ṣọ ile iṣura náà .

" Ibi ti a ti n ronu bi a ti ṣe le gba ri awọn nnkan wa
ni Eniyan -ṣe-pẹlẹ ti wi fun wa pe oun ti ni ọrẹ kan laaarin
awọn iranṣẹ wọnni.. Àṣé bi awa ti n ronu iku ni Eniyan-
ṣe-pẹlẹ ti n ronu ọna ati yọ o si ti wa aaye ati ri aṣiri
ibẹ.. Ojola-ibinu jẹ ọkan ninu awọn ẹda wọnni ti ki
i tọju ọmọ ọdọ wọn igba ti o si ti di pe awa ko jẹ ounjẹ ti
wọn n gbe fun wa mọ ni Eniyan -ṣe-pẹlẹ ti n fi ounjẹ wa
náà wa ojurere ọmọ ọdọ yii.. A ko tilẹ kọ mọ nkankan ni tiwa ṣùgbọ́n ohun ti a sa n ri ni pe bi wọn ba ti n gbe oúnjẹ bọ Ènìyàn-ṣe-pẹlẹ ni i máa gba a lọwọ wọn a ko si mọ ibi ti o n gbe e lọ àṣé ọmọ ọdọ naa ni o n gbe oúnjẹ yìí fun wọn si ti ipa bẹẹ di ọrẹ ara wọn. 

" Nigba ti a pe ọmọ ọdọ yii ti mo bu akara diẹ fun
un tan, a bẹ ẹ ki o lọ ba wa ko awọn nnkan wa jade lati
inu ile iṣura wa oun náà si gba bẹẹ fun wa ṣugbọn o wi
fun wa pe o di igba ti awọn ti n ṣọ ile ibẹ ba ṣiṣẹ ọjọ
náà pari ti wọn kuro ni aafin ki oun to le lọ ba wa ko
awọn nnkan wa. 

" Nigbati o to déédé agogo marun-un alẹ awọn ti n ṣọ ile
náà pari iṣẹ wọn si jade kuro ni aafin.. Bi wọn ti
n kuro ni aafin ni ọmọ ọdọ yii ti wọ ile iṣura lọ ti o ba
wa ko ẹru wa.

"A ko pupọ ninu awọn oogun wa fun Ewedayepọ
ki o máa tọju wọn nitori oun pàápàá jẹ babalawo ti o
fẹran faari: Bi a ba f' ọwọ kan awọn oogun rẹ̀ a máa
halẹ mọ wa igba gbogbo ni o si maa n jẹ ataare lẹnu

149


OJOLA-IBINU TI IṢE OLORI EJO AYE GBOGBO

ti o máa n darukọ Oduduwa, ti o máa n sọrọ agbọnniregun
ti o si máa n ja ewe inu igbo kiri.

" Nigba ti a ti ko nnkan ija wa jọ tan ti a si ko awọn
oogun wa.l pataki fun Ewedayepọ a bẹrẹ si pa ero ọna
ati lọ.Ki a to le lọ a nilati pa Ojola-ibinu pàápàá ,
bẹẹ ni nnkan nla ni eleyiini. Nigba ti a ronu ọna ti a o
gba ti a ko ri, Eniyan-ṣe-pẹlẹ fun wa ni imọran kan.
Ẹda afayafa ni Ojola-ibinu aya ni o si fi maa n fà lọ
wẹ̀ ni agbala lojoojumọ... Nnkan bi agogo mẹfa owurọ
ni o máa n lọ wẹ̀ lojoojumọ.. Imọran Eniyan -ṣe-pẹlẹ ni
eyi pe ki a lọ wa ọpọlọpọ ada ki a pọn wọn ki wọn
mu dáadáa , nigba ti o ba di alẹ ki a lọ ri awọn ada náà 
mọ ilẹ ki a kọju wọn si ita, igba ti Ojola-ibinu ba n lọ
'wẹ̀ ti o ba gbe ẹnu le ada, ti ada naa ba ge e ko ni ṣai
lọ tete sare kuro ni ibẹ, bi o ba si ti n sare si iwaju ni
awọn ada náà yoo maa la a ni aya lọ. Nipa bẹẹ yoo la
ifun ara rẹ̀ si ita. Imọran yii dara loju wa, a dupẹ
lọwọ Eniyan -ṣe-pẹlẹ a si pinnu ati tẹ le imọran náà ... A ko
ada jọ a si lọ wọn, wọn mu bi abẹ... Nigba ti o di
oru a lọ ri awọn ada náà mọlẹ si oju ọna Ojola-ibinu
a si kọ oju awọn ada náà si oke lọ.

" Lẹyin eyi, a di ẹru wa silẹ olukuluku si mu ohun

ija rẹ lọwọ ṣugbọn pupọ ninu awọn oogun wa n bẹ lọwọ Ewedayepọ. '

" Nigba ti o di owurọ ọjọ keji, ni kutukutu, Ojola-
ibinu mura loootọ o n lọ wẹ̀ laimọ pe ọjọ ti pe ti Olodumare
o sọ fun oun pe Oun n bẹ, Nigba ti o gbe ẹnu le oju ada
mimu ada bẹrẹ si ge e oun naa si bẹrẹ si sa lọ si iwaju ada
náà n la inu rẹ̀ lọ.. Nigba ti o ṣe ni Ojola-ibinu kigbe
nla tobẹ ti gbogbo awọn ara ilu náà ji loju orun ti ilẹ
si mì tìtì,. Ẹda nla yii si bẹrẹ si jà ṣugbọn ibi ti o ti
n ṣe eyi ni gbogbo ifun rẹ̀ ti jade tí gbogbo ilẹ kun
fun ẹjẹ, ìṣẹ̀lẹ̀ si sẹ laaarin awọn ejo wọnni... Ki Ojola-

150

OJOLA-IBINU TI I ṢE OLORI EJO AYE GBOGBO

'ibinu to ku, o mọ pe awa ni, o si kigbe wa lọ si ọrun.

O ke lohun rara wi pe : Eniyan! Ènìyàn! Ènìyàn! Mo
lọ fun yin o!' . :

" Bẹẹ ni o si wa jẹ pe, ni igba naa ti Ojola-ibinu sọrọ
odi si Ọlọrun Ọba, ifun jade, ẹ̀dọ̀ jade, apoluku yọ
si ita gbangba.. Ki Olodumare ma ṣe jẹ ki iru eleyi de
sakani wa.

" Ṣugbọn awa náà ti mọ pe ẹni ti o pa olori ejo fa
ijangbọn l'ẹsẹ, ẹni ti o ba ti hu iru iwa ti awa hu nì
oju oluwarẹ yoo ri nnkan... Nigba ti abami ẹda náà ti
kigbe ni gbogbo wa ti fun ṣokoto le ; ṣugbọn nigba ti
olukuluku wa ti mu ada ti a gbe ibọn tan ti a ri i pé oogun ọwọ wa ko ni le to fun ija náà ti a si n fẹ lo àwọn oogun pataki ti a mu fun Ewedayepọ pamọ a ko ri
Ewedayepọ mọ, o ti sa lọ bamubamu. Àṣé, igba ti
Ojola-ibinu ke igbe nla, Ewedayepọ gun oke aja lọ.

" Ibi ti a ti n wa Ewedayepọ kiri ni ẹnikan ti wa yọ́
kẹlẹkẹlẹ sọ fun wa wi pe Ewedayepọ ko si ninu iyara
ati wi pe o ti sa gun oke aja lọ.. Eleyii mu ki n lọ wo
oke aja wò bọya ootọ ni ọrọ náà , nigba ti mo si maa de
ọhun náà n kọ, mo ba ọkunrin náà nibi ti o le gongo si .
mo ba gba oogun, mo ku apo oogun wa mọ ọn ni
atari, mo ba n lọ ti mo n poṣe lọ ni temi, oun náà ba fi
itiju tẹ le mi.. Bẹẹ ni ọpọlọpọ eniyan wà ninu aye wa yii
ti wọn n fi ẹnu pe ara wọn ni babalawo ṣugbọn ti
wọn ko ni aya ati sa oogun ti wọn mọ, wọn a fi
ibẹru sọ ara wọn di eniyan yẹpẹrẹ ti o ni oogun ti
ko ni aya ko lagbara to ẹni ti o ni aya ti ko ni oogun
rara.. Ṣugbọn a fi Ewedayepọ ṣe yẹ̀yẹ́ si idi ọran
yii, ọrọ náà ko kuro lẹnu wa titi a fi kuro ni ilu awọn
ejo ti a si fi pada de ilu wa: nigba ti Olohun-duuru ba
dide a kọju si wa a ni, ' Ẹyin ọrẹ mi, igba ti Ojola-ibinu ke igbe nla, Ewedayepọ ṣe kini o? 
Gbogbo 



151


OJOLA-IBINU TI I ṢE OLORI EJO AYE GBOGBO

wa a si dahun pọ lẹẹkan naa wi pe, ' Ewedayepọ gun
oke aja lọ. Inu a si máa bi Ewedayepọ a wi pe:
' N ko mà fẹ o, Olowo-aye, n ko mà fẹ o." Igba miiran
a dahun a ni, ' Eniyan-ṣe-pẹlẹ, pẹlẹ-pẹlẹ ma di ọwọ rẹ o.'
Bẹ́ẹ̀ ni o maa n sọ si wa nigba ti inu wa ba dun ti a ba n fi i ṣe yẹ̀yẹ́. 

" Lẹyin igba ti a gba gbogbo oogun wa tan a mura
ogun jija awọn ejo naa si ba wa fi ija pa ẹẹta.

" Ijambaforiti l'o kọ di mọra tan ninu wa bi o si
mura tan ni o bọ si ode ti o kigbe nla o ni, ' Ẹni ti o
ba to jade ki o jade, Ijambaforiti ṣétan Ijambaforiti nlọ

Ki ni o wi bẹẹ ṣe ?—Ogunlọgọ awọn ejo ti wọn
ti duro yi aafin po wa mọ pe awa l'o pa ọba wọn ki a
si to ṣẹ oju pẹ Ijambaforiti ti jade o tọ wọn lọ, diẹ ninu
awọn eniyan wa náà si tẹ le e lọ... Emi ati Eniyan-ṣe-pẹlẹ
ati Olohun-duuru wà ninu aafin lọhun pẹlu awọn eniyan ti
o kù a ń mura lọwọ.. Igba ti ọba ti ku ni gbogbo awọn
iranṣẹ, ijoye, iyawo ati ọmọ rẹ̀ ti o n gbe aafin ti sa jade.

" Nigba ti awa mura tan ni aafin ti a máa jade ti awa
ti ibọn ati ada wa a ba awọn eniyan wa ninu ìjà nla.
Awọn ejo lọ mọ Ijambaforiti lara tobẹ ti a ko fi ri ara rẹ̀ lode mọ. Ṣugbọn nigba ti a wo ilẹ ṣe ni a ri
oku ejo ni ilẹ lọ bẹrẹ ṣugbọn bi wọn ti ku lọ to nì,
sibẹ awọn ti o ku ko jamọ nnkan kan lara awọn ti ko ku.

" Gbogbo wa l'o ti mu aporo ti Baba-onirungbọn-yẹukẹ ti fi fun wa, nitori náà oro ejo ko tu irun kan lara wa ṣugbọn ki i ṣe gbogbo awọn eniyan ti o jade ni
aafin l'o mu oogun yii nitori nigba ti a n mu un a ko ri
awọn mẹfa kan bayii, nigba ti ija náà si gbona. márùn-ún 
ku ninu wọn... Eyi ẹkẹfa ti i ṣe aburo Aguntan-inaki
ni idi iya orukọ ẹni ti n jẹ Ile-ni-iku-wa, ku loju ọna
nigba ti a kuro ni ilu náà tan.

152


OJOLA-IBINU TI I ṢE OLORI EJO AYE GBOGBO

" Ija yii pọ rekọja ohun ti ẹnu le sọ ṣugbọn ni igbẹyin
a dupẹ lọwọ Ọlọrun Ọba wi pe àwa ni o bori. Nigba ti
o ṣe ti o bẹrẹ si rẹ̀ wa Eniyan -ṣe-pẹlẹ ti ko ti jẹ epo ti ko jẹ iyọ ti mu ọpọlọpọ yanrin o bu u si inu awọn ìkòkò ńlá lọ, lẹyin eyiini o mu omi ti o wa ninu igo ti Baba-
onirangbọn-yẹukẹ fi fun wa o wọn omi náà si awọn
yanrin náà lara o si kigbe lohun rara o wi pe: ' Mo
pa a l'aṣẹ lorukọ Olodumare, Ọlọrun, Alaaye, Ẹni Mimọ,
Ọga Ogo, Alatunṣe, Alafẹyinti, Alaaanu Ẹni Iyanu,
Ẹlẹdaa Eniyan , Ẹlẹdaa aye, Ẹlẹdaa Ọrun, Ẹlẹdaa ohun
gbogbo ti a n ri, Ẹlẹdaa eyi ti a ko ri, ẹni ti Ojola-ibinu
n ṣata, ti awọn ẹda iyoku n bu ọla fun, wi pe, loni, ti
mo wà ninu iyọnu, ki awọn yanrin wọnyi yipada ki
wọn di eera oloro ki wọn maa bu awọn ejo wọnyi jẹ.'

"Nigba ti o wi bayii tan awọn yanrin wọnni yipada
loootọ wọn di eera wọn si bẹrẹ si ge awọn ejo wọnni jẹ.
Bi awọn eera ti n ge awọn ejo jẹ bẹẹ náà ni awọn ejo n fẹ
ge wọn jẹ ibi ti wọn ba si ti ṣe bẹẹ ara awọn pàápàá ni
wọn n bu jẹ, nipa bẹẹ olukuluku awọn ejo wọnni
bẹrẹ si pa ara wọn, oro awọn tikara wọn n mu ara wọn.
Nipa ṣiṣe bayii wọn pa ara wọn tan, bẹẹ ni a si ṣe ti
a ṣẹgun wọn. Igba ti a ṣe eleyini tan a pada wọ aafin
lọ a ko ounjẹ jade a si bẹrẹ si jẹun.

" Ṣugbọn ki a to ṣe eyi emi ati Eniyan-ṣe-pele lọ wo
Ojola-ibinu nibi ti o ku si, nigba ti a si wo inu ifun rẹ̀
a ba ado meji, ọkan jẹ ti wura ọkan si jẹ ti fadaka.
Igba ti mo da ori temi ti o jẹ ti wura kọ ilẹ owo goolu
bẹrẹ si jade, ṣugbọn Ènìyàn-ṣe-pẹlẹ mu ti fadaka, igba ti
oun naa si mu tirẹ̀ ti o jẹ ti fadaka ti o da ori rẹ̀ kọ isalẹ
owo ṣile bẹrẹ si jade. Owo wọnyi n jade laelae ni ko
si tan oun naa ni mo ba si fi di olowo, bi o tilẹ jẹ pe nikẹyin
ole ji àdó náà lọ.

" Gbogbo wa jẹun pupọ ni aafin Ojola-binu a si mu

153


OJOLA-IBINU TI I ṢE OLORI EJO AYE GBOGBO

ọti pẹlu.. Ijambaforiti mu ọti yo patapata... Nigba ti
o di oju alẹ, gbogbo wa di ẹru wa a gbe e le ori awọn
ti o kere diẹ ninu wa, nitori a ti pọ diẹ ju bi a ti ṣe
kuro ni ile Baba-onirungbọn-yẹukẹ lọ.. Awọn ti a ba
ni agbala ọba ejo náà ti wọn ko i ti i ku dapọ mọ wa.
" Ijambaforiti l'o duro si iwaju awa náà si tẹ le e lọ.
Ijo ni a fi kuro ni ilu yii, Ijambaforiti ni o si n da orin
naa, orukọ ara rẹ̀ ni o si fi n kọrin náà .. Oun ni ki awa máa 
wi pe ' Ijamba oun a maa wi pe ' Fori ti... Bi o ti n gbe
kọkan ni awa naa ń gbé lẹẹkan ṣoṣo ti a n tẹ le
eti ri n pa atẹwọ. Gbogbo rẹ wa di, . Forí ti—Ijamba-
Fori ti-Ijamba- Fori ti-Ijamba, ati bẹẹ bẹẹ lọ." Bayii ni a
ṣe ti a kuro ni ilu awọn ejo wọnni níbi ti Ojola-ibinu
ti n ṣe ọba wọn.
" Ko pẹ pupọ ti a kuro ni ilu náà ti ilẹ fi ṣu, ọna ni
a si sun mọju ọjọ náà .. Titi ilẹ ọjọ keji fi ṣu a ko de ilu
kan rara ṣugbọn nigba ti o di ọsan ọjọ kẹta a de ibi ti
awọn obinrin meje wọnni wà ti wọn n sare kiri titi
ọjọ aye wọn. Ni atetekọṣe, ni ibẹrẹ aye patapata,
ni akoko igba ti Eṣu ṣubu ni ode ọrun, ti Ọlọrun si
fi ààlà si agbedemeji ọrun rere ati ọrun buburu, igi
kan wà ni eti ọgbun ainisalẹ ti o jẹ ààlà ni aarin ọrun
rere ati ọrun buburu, awọn ara ọrun gbogbo a si máa
pe igi náà ni Temi-nikan.. Igi yii ni oríṣìíríṣìí eso, eso rẹ̀
si dara lẹwa gidigidi, ṣugbọn ẹnikẹni ki i fi ọwọ kan an,
nitori ẹni ti o ba fi ọwọ kan a yoo ri ọran, ẹni ti o ba
ka eso Temi-nikan yoo ba ibinu Ọlọrun pade.. Ṣugbọn
awọn alaigbọran ọmọbinrin wọnni hu iwa ti Olodumare
ko fẹ, wọn kuro nibi ti Ọlọrun Ọba fi wọn si ni ode
ọrun wọn lọ ka eso Temi-nikan, nigba ti wọn si
ka a tan wọn wa si inu aye wọn fi i fun awọn ọmọ
eniyan jẹ, ati igba náà ni awọn ọmọ eniyan si ti n hu iwa

abosi si ara wọn ti ẹnikan ko fẹ ki ẹnikeji ni ilọsiwaju

154

OJOLA-IBINU TI I ṢE OLORI EJO AYE GBOGBO

bi ti oun mọ ti wọn n kigbe ara wọn kaakiri inu aye.
Ṣugbọn ẹlẹṣẹ ko ni lọ laijiya afi bi ẹlẹṣẹ náà ba tete
ronu piwada... Nitori ti awọn obinrin meje wọnni jẹ olorikunkun, Ọlọrun Ọba fi wọn bú o si wi ni ibinu
Rẹ pe: 'Ẹyin alaigbọran ẹda, Mo da yin tan ẹ
gbagbe Mi, ẹ lọ fun awọn eniyan Mi ni eso Temi-nikan
Jẹ, ẹ si sọ,aye wọn di ewuro! Ẹ máa lọ, ẹ ko gbọdọ
pada si ọrun mọ, ẹ lọ si inu igbo lọhun nì, ẹ máa sare
kiri titi ọjọ aye yin, ki ẹ jẹ ẹkọ fun awọn ọmọ alai-
gbọran, ati oye fun awọn eleti didi, ẹyin ki yoo si kuro
ninu ipo ibanujẹ ti ẹyin wa yii, titi yoo fi di ọjọ àyípadà ohun gbogbo.'

Bẹẹ ni Ọlọ́run Ọba ti fi àwọn obìnrin meje wọnnì gegun nitori pe wọn ko naani ẹni ti o da wọn. Ki a
to kuro lọdọ Baba-onirungbọn-yẹukẹ o ti sọrọ pupọ
fun wa nipa wọn o si ti pa a laṣẹ fun wa wi pe bi a ba
ti n sunmọ eti ọdọ wọn ki a fi aṣọ di eti wa, ati pe
igba ti a ba de ọdọ wọn ki a ma ṣe wo apa ibi ti wọn
wa, awọn n bẹ ni apa osi nibi ti wọn gbe n sare kiri ti
wọn si n kọrin buruku iru eyi ti o jẹ pe eti ba gbọ
oju yoo fẹ wo apa ibẹ, bẹẹ ni ẹni ti o ba ti ri wọn ko ni
le lọ mọ.. Baba-onirungbọn-yẹukẹ si ti ṣe apejuwe fun
wa wi pe nigba ti a ba ti de aginju ti o dudu mirinmirin,
ti ẹyẹ kan ṣoṣo ko ke, ti alangba ko sare, ti ọkẹrẹ ko
gun igi, ti a ko si ri oju ẹsẹ ẹranko, ki a mọ pe a
de ọdọ awọn olori-buruku obinrin naa ki a si fi aṣọ
di eti wa titi a o fi de ibi kan ti o tẹju pẹrẹsẹ. O wi
fun wa pẹlu pe nigba ti a ba de ọdọ wọn gan-an , aya wa
yoo ja irun ori wa yoo si dide.. Igba ti o sì pari ọrọ rẹ̀
o ni, ' Bi ẹ ba ti n ri ami wọnyi, ẹ mura ẹ máa sa lọ"

" Loootọ nigba ti a maa de ibẹ ni a ti bẹrẹ si ri ami
wọnni... Lẹsẹ kan naa gbogbo wa si ti fi aṣọ di eti wa a
ń lọ. Bayii ni a ṣe titi a fi la afonifoji naa ja ṣugbọn

155


OJOLA-IBINU TI I ṢE OLORI EJO AYE GBOGBO

nigba ti a la a ja tan ti a wo aarin wa a ko ri ọkan ninu
wa mọ ọkunrin naa ni orukọ rẹ̀ n jẹ Ibanujẹ-isalẹ ti o
jẹ ẹnikan ti oju rẹ̀ ki i fani mọra lọjọ kan, a máa di
ẹnu ka dudu-du. A duro titi ni iwaju a ko ri Ibanujẹ-
isalẹ bẹẹ ni a ko si mọ bi o ti rin ni afonifoji náà . A fọn
fere ko dahun, a kigbe titi a ko ri i titi di oni olonii.
Awọn ẹlomiran wi pe igba ti a de ọdọ awọn obinrin
wọnni ọkunrin náà wo ibi ti wọn wà o si ya si ọdọ
wọn ;. awọn ẹlomiran wi pe o ti ya ki a to de ibẹ ati
wi pe o ṣina si inu igbo ni... Ṣugbọn olukuluku n sọ
tirẹ̀ ṣa ni a ko si mọ eyi ti a ba gbagbọ, eyi ti o da wa
loju ni wi pe awa ati Ibanujẹ-isalẹ ni a jọ kuro ni ilu
Ojola-ibinu, awa ati Ibanujẹ-isalẹ ko si jọ la afonifoji
awọn Oloriburuku Obinrin ja.

" Nigba ti a kuro ninu afonifoji yii a pade ẹbọra kan
ti o n ti ọdọ Baba-onirungbọn-yẹukẹ bọ, oju kan ṣoṣo
ni ẹbora náà ni, a si jọ ki ara wa dáadáa nigba ti a pade
ara wa: nitori ni akoko wọnni, ẹru awọn ẹbọra ko
ba wa ju bẹẹ lọ mọ, ṣe ni a jọ n pade, ti a jọ n pinya,
ti a jọ ń sọrọ, ti a jọ ń ṣe àwàdà, ti a si jọ ń ṣe aṣaro
fun ara wa, diẹ l'o ku ki awa pàápàá di ẹbọra.

" Ẹbọra oloju kan yii ni o fun mi ni iwe ti Baba-
onirungbọn-yẹukẹ kọ si mi, ohun ti o si wa ninu iwe
naa ni eyi:

"Ile Baba-onirungbọn-yẹukẹ,
Ẹni ti n gbe ibi gegele okuta, 
Ni itọju ẹbọra oloju kan, agbegbe ile iku,
Agbedemeji aye oun ọrun,
Ọjọ kẹjọ oṣu kẹfa, 
Ẹẹdẹgbẹwa ọdun o le mẹrinlelogoji,
Lẹyin iku Oluwa wa.

156


OJOLA-IBINU TI IṢE OLORI EJO AIYE GBOGBO

" Si,
Ọgbẹni Olowo-aye, ọmọ akọwediran,
Olowo-aye mi ọwọn,

" Lati igba ti o ti kuro ni ọdọ mi n ko ye ṣe ìdárò
rẹ, mo si tanmọ: pe lakooko ti iwe yii yoo ba fi tẹ
ọ lọwọ iwọ yoo ti kuro ni ilu awọn ejo iwọ yoo si
ti rekọja awọn oloriburuku obinrin. 

" Laiṣe aniani, ọpọlọpọ iyọnu ni iwọ o ti ba pade
ṣugbọn mo ro pe o ko ni gbàgbé gbogbo imọran ti
mo ti máa n fun ọ nigba ti iwọ wa lọdọ mi wi pe, ki
o to le bori aye awọn nnkan meje pataki ni o ni
lati ṣe.. Ekini, o ni lati gbẹkẹle Ọlọrun Ọba, ki o
fi Olodumare ṣe oogun àjísà rẹ; ekeji, o ni lati máa
fi ootọ inu ba awọn eniyan lo, a ko gbọdọ ba ọ ni idi keta,
ki o sọ nnkan miiran fun onitọhun ki o máa gbe igba
rikiṣi kiri: ẹkẹta, o ni lati rẹ ara rẹ silẹ; ẹṣẹ igberaga

ni o bi Olodumare ninu ju lọ ni gbogbo ti ọmọ
eniyan n da lori ilẹ aye: nigba ti ọmọ Olodumare wa
si ode aye ni ijọsi, o wa pẹlu irẹlẹ: wọn loyun

rẹ̀ ni ilu kekere, wọn bi i si ibi ti ẹran ti ń jẹun, o
ba awọn onigberaga wi o si wẹ awọn ọmọ ẹyin rẹ̀
l'ẹsẹ: ẹkẹrin, mura si iṣẹ gidigidi, ma ṣe fi i jafara,
ilọsiwaju jinna si ọlẹ eniyan , ẹni ti o n fi gbogbo ọjọ sun
si ori ibusun ko ni le duro laaarin awọn eniyan pàtàkì laelae: ẹkarun-un, máa mu suuru fun awọn ọmọ araye,
nitori bi iwọ ko ba ṣe eyiini iwọ yoo di omugọ bi wọn :
ẹkẹfa, ma ṣe nireti titi ọjọ aye rẹ wi pe bi o ba ti
n ṣe oore fun awọn Ka iye to ni iwọ yoo máa ri
ọpẹ gba lọwọ wọn... Diẹ ninu awọn ọmọ eniyan ni
o moore, alaimore ni pupọ ninu wọn, ẹni ti n ṣe oore
mu inu Olodumare dun, idi rẹ̀ si ni eyì ti awọn

ẹlomiran ko fi binu lọjọ kan ki wọn fi oore ṣiṣe silẹ,
ati pàápàá eniyan ko le mọ ẹni ti yoo san oore, ẹni ti iwọ

157


OJOLA-IBINU TI I ṢE OLORI EJO AYE GBOGBO

ro pe yoo moore ko ni mọ ọn, ẹni ti iwọ ko si nireti
iru nnkan bẹẹ si ni yoo mọ oore ti iwọ ba ṣe fun un ti
yoo si máa royin rẹ kaakiri. Ekeje, ma ṣe mọ ti ara
rẹ nikan, ìwọ nikan kọ l'o wa laye, máa ran ọmọnikeji
rẹ lọwọ. '

 Olowo-aye mi ọwọn, mo dupẹ lọwọ rẹ fun iba
akoko diẹ ti a jọ gbe pọ, mo si tun dupẹ owo ti o
na fun awọn ara ile mi nigba ti iwọ n lọ.
Mo fi ọ si abẹ aabo Ọlọ́run Ọba,
Ki Olodumare ṣe alatilẹyin rẹ,
Gbogbo awọn ara ile mi ki ọ daadaa,
Emi ni ọrẹ rẹ pataki, .
Baba ọnirungbọn-yẹukẹ. 

Bayii ni ọrẹ mi náà kọwe si mi, nigba ti mo ri iwe rẹ̀
afi bi ẹni pe oun ni mo ri.. Eniyan ni Baba-onirungbọn-
yẹukẹ. Ọrẹ ti eniyan le gbẹkẹle ni, ki i ṣe ọrẹ ti oju rẹ̀
dùn bi oyin ṣugbọn ti inu rẹ̀ dabi oro paramọlẹ, ki i
ṣe ọrẹ ti n de ile ẹni ti o n ki ni ni igba aadọta loojọ ti o sì jẹ alaga ni idi rikiṣi ẹni. 
"Emi náà fesi iwe ọrẹ mi.. Bayii ni iwe mi náà ṣe lọ:
Oju ọna,
Igbo Olodumare,
Ọjọ kẹwaa oṣu kẹfa
Ni Ẹẹdẹgbewa ọdun o le
Mẹrinlelogoji,
Lẹyin iku Oluwa wa.

 Si,
Baba-onirungbọn-yẹukẹ,
Ẹni ti n gbe ibi gegele okuta, ;
Ni itọju ẹbọra oloju kan, agbegbe ile iku,
Agbedemeji aye oun ọrun,
Baba-onirungbọn-yẹukẹ mi ọwọn.

158 

OJOLA-IBINU TI I ṢE OLORI EJO AYE GBOGBO

" Ni ori irin ni mo ti ri iwe rẹ gba. Akoko ti aaro
rẹ si n sọ mi gan-an ni iwe rẹ yii tẹ mi lọwọ... Nigba ti
mo n ka iwe rẹ náà ṣe l'o dabi ẹni pe mo ri ọ gan-an .
Lati igba ti mo ti kuro lọhun ko si ọjọ kan ti n ko
ranti rẹ, aaro rẹ sọ mi pupọ igba pupọ ni mo si ń lá ala ri ọ.

" "Ki n to máa ba ọrọ mi lọ mo nilati kọ dupẹ lọwọ re
fun aajo mi ti o ṣe nigba ti mo wa lọdọ rẹ. Nitori,
afi Ọlọrun Ọba l'o le san oore ti o ṣe fun mi.. Kini
mo ṣaifi ẹnu mi jẹ tan ni ile rẹ ?—Iyan ni tabi
ọka tabi iṣu tabi agbado ?.. Aja ki i gbagbe oloore rẹ̀
n ko jẹ gbagbe rẹ̀ laelae, eniyan ni ọ.. A! Baba-
onirungbọn-yẹukẹ, o ṣe e o, bi imale ti iranti ànábì
ti onigbagbọ n ranti Ọlọrun Ọba bẹẹ náà ni n o máa
ranti rẹ láéláé. 

Mo si tun dupẹ lọwọ rẹ fún imọran gbogbo ti o
fun mi, n ko gbagbe wọn rara, wọn n bẹ ni atẹlẹwọ
osi mi n ko si ni fi ọwọ náà jẹun. Mo fẹ ki o mọ pe
imọran ni iye lori pupọ, omiran dabi fadaka, omiran
dabi wura, omiran si dabi diamondi ti i ṣe okuta
Olowo iyebiye eniyan n san owo fun imọran
ni, omiran iba ju ẹgbẹrun pọnun lọ... Nitori naa ẹni ti
o funni ni imọran dáadáa nnkan pataki ni oluwarẹ ṣe.

Ki Ọlọrun ma ṣe fi ni le ọta lọwọ, imọran ọta dabi

ọbẹ itadogun ṣugbọn imọran ọrẹ dun ju oyin igan
lọ, idi rẹ̀ si ni yi ti o fi yẹ ki ọmọluwabi máa ronu ki
o to gba imọran tabi ki o to tapa si i, ṣugbọn ọrẹ mi
ni iwọ i ṣe, iwọ Baba-onirungbọn-yẹukẹ, imọran rẹ si
ti wọ mi ni ibi kọlọfin agbari lọ.

" Emi pàápàá  ni imọran ti mo ni lati fun ọ nitori
nnkan ti o ba ọ kàn mi. Mo ti ṣe akiyesi nigba ti
mo wa lọhun pe inu rẹ̀ funfun o ju ẹgbọn owu lọ,
ṣugbọn mo fẹ ki o mọ pe ki i ṣe bẹẹ ni inu gbogbo

159


OJOLA-IBINU TI I ṢE OLORI EJO AYE GBOGBO

araye ri.. O ni lati kiye sara gidigidi, nitori ẹru awọn
aladuugbo rẹ n ba mi. Ẹni ti o mu ile ti iku mu ile
ti nnkan, ẹni ti o mule ti àrùn, mu ile ti ijangbọn,..
bẹẹ ni ẹni ti n gbọ igbe akukọ ọrun ni lati ṣọra gidigidi.
Ẹyinkunle ni ọta wa, ile ni aṣeni ń gbe, bi iku ile
ko ba pani ti ode ko le pani, ọmo ọdọ ni n mọ àṣírí 
oluwarẹ, obinrin ẹni ni n mo atisun ẹni. A "
ki Olodumare gba ọ lọwọ ọta ile ati ọta ode. 
'Ọrọ pupọ irọ ni n mu wa, nitori náà ọrọ mi ko ni gun gbọọrọ. 
Bá mi kí àwọn ara ile rẹ, 
Alaafia ni awa náà ye nihin;
Ki Ọlọrun má kọ atunri,
Bi ẹlẹmi ko ba gbaa,
Ọjọ ń bọ ti a o tun fi oju ganni ara wa,
" Emi ni ọrẹ rẹ lojumejeeji,
Olowo-aye, 
Ọmọ Akọwediran.

" Bẹẹ ni mo kọwe mo si fi iwe náà fun ẹbọra oloju
Kan, ki o ba mi fun ọrẹ mi. 
N ko ni le sọ gbogbo nnkan ti oju mi ri ki o to di pe mo dé ibi ti mo ti kọ ṣìnà si inu Igbo Olodumare nigba ti mo ti kọ kuro ni ilu mi. Eyiini ni ibi ti Ọba Igbo Olodumare wà ti mo fi iyawo mi si nigba ti mo
mo de ibi ti mo ti kọ ṣina si inu Igbo Olodumare nigba ti mo ti kọ kuro ni ilu mi. Eyiini ni ibi ti Ọba Igbo Olodumare wà ti mo fi iyawo mi si nigba ti mo mura ati lọ ṣe Ọdẹ ti o fi di pe mo ba ara mi ti mo le tente lori igi fun igba pipẹ. Bi mo ba ni ki n tun maa sọ ohun ti oju mi ri nigba ti mo n pada bọ yii eyiini yoo gba iwe miiran gidigidi. Ṣùgbọ́n ohun ti mo le sọ ni pe oṣù kẹfa ti mo ri iwe ọrẹ mi yii gba, iwe Baba - onirungbọn-yẹukẹ ni mo de ibi ti Ọba Igbó Olodumare fi ṣe ibugbe. Ogunlọgọ ilu kekeeke ni a kan loju ọna anfaani ti mo si ri ninu ilu wọnnì pọ gidigidi. Mo ni owo kun owo mo si ni ọpọlọpọ oogun 

160


OJOLA-IBINU TI I ṢE OLORI EJO AYE GBOGBO

tobẹ ti mo ni lati wa alaaaru ki wọn ba mi ma gbe ẹru

mi ni.. Ṣugbọn ni ìkẹyìn ṣa mo de ibi ti Ọba Igbo Olodumare wa... Bẹ́ẹ̀ ni ọjọ náà ti ọba Igba Olodumare
ati emi fi oju ri ara wa, ayọ pade ayọ, ẹrin n gbe ẹrin
ni iyawo, ijo n ba ijo ṣire, ounjẹ ni ounjẹ, eniyan ati ẹbọra n fi ọwọ kọ ara wọn lọrun, okiki gba inu Igbo
Olodumare kankan.

" Nigba ti emi ati ẹbọra náà ki ara wa tan ti mo si
beere iyawo mi, o wi fun mi pe ẹgbọn mi ti wa si ibẹ
ati pe o ti mu iyawo náà lọ si ilu wa nitori pe wọn kò gburoo mi. Oun náà si tun wi fun mi pe iyawo mi ti
bimọ ati pe orukọ ti wọn sọ ọmọ náà ni Akara-oogun.

"A gbe ọjọ mẹta ni aafin Ọba yii, nigba ti mo wi fun
un pe mo fẹ lọ si ile ki n ba tete lọ ri iyawo mi ati ọmọ
rẹ̀ tuntun, oun naa si gba bẹẹ fun mi, ṣugbọn bi ko ba si
ti iyawo mi ni ki ba ti jẹ ki n lọ nitori o ti wi fun mi ni
ijọsi pe ki n máa gbe ọdọ oun.. Ọba naa ṣe eniyan pupọ
nnkan kan ko si jẹ mi ni iya lọdọ rẹ̀ rara, o ṣe itọju mi
de gongo, ko si ninu awọn ẹlomiran ti o jẹ pe nigba ti
Ọlọrun ba ti jaja gbe wọn de ipo nla tan wọn a máa fi oju kekere wo awọn ẹlomiran, wọn a máa ro pe
awọn nikan ni aye wa fun laimọ wi pe ọmọ kekere a
máa mọ ibi iṣubu agbalagba, ẹni ti o tẹ ọka ni iru mọlẹ
yoo ri ija ejo, ẹni ti o duro ni ibi gẹgẹrẹ mọto n fi iku
ṣire, ẹni ti o dagba ti ko ni iwa agba ninu, ọmọ kekere ni.

Bẹẹ ni mo kuro ni ọdọ ọba naa mo si wa si ilu mi. Inu 
mi dun nigba ti mo ri awọn eniyan mi. Iyawo mi yọ
pupọ, a ṣire titi ilẹ fi ṣu, a si jẹun ti o gbadun nitori
mo mu ẹyẹ aparo bọ gẹgẹ bi o ti sọ fun mi nigba ti
mo fi i si ibudo ni Igbo Olodumare ti mo n lọ ṣe ọdẹ,
Ọmọ mi ti bẹ̀rẹ̀ si rin daadaa ki n to de, akọbi mi, Akara- oogun, n ko si le sọ bi ayọ mi ti to nigba ti mo ri i.

" Bayii ni itan igbesi aye mi lọ, eyi ti mo si kọ silẹ

I61


OJOLA-IBINU TI I ṢE OLORI EJO AYE GBOGBO

yii yoo fi han awọn ọmọ mi lẹyin ọla iru ohun ti oju
mi ri ki o to di pe mo fẹ iyawo mi ati eyi ti oju mi rí
lẹyin ti mo fẹ ẹ tan ki n to di ẹni ti o le fi oju ri ọmọ
ti o jẹ akọbi mi."

Bayii ni baba ọrẹ mi kọ apa kan ninu itan igbesi
aye rẹ̀ silẹ. Ọjọ meji ni mo si gba ki n to kọ apa kan
yii náà tan, mo kowe titi gbogbo ejika n ro mi gooro,

. Akara-oogun ti o jẹ ọmọ Olowo-aye ni ẹni ti n ka itan
naa fun mi, Nigba ti o si ka a tan o dahun o ni:

" Ọrẹ mi, iṣẹ ti Olodumare ba ran ọ, jẹ ẹ fun awọn ọmọ araye, ma ṣe jẹ ki o rẹ ọ. Bi awọn eniyan ba ka iwe rẹ ti Ọlọrun Ọba si ti ibẹ kọ wọn lọ gbọn eyiini ni pe wiwa si aye rẹ ṣe ọmọnikeji rẹ ni rere. Jọ̀wọ́ mo bẹ ọ, irẹlẹ ṣe pataki ninu iwa, ma ṣe fi ara rẹ we awọn ẹlomiran, igba ti wọn ba lo ẹ̀bùn ti Olodumare fun wọn tán, wọn a gbe igberaga wọ bi ẹwu wọn a wi pe awọn nikan ṣoṣo ni n bẹ. Ko si ẹni ti n bẹ afi Ọlọ́run Ọba. Rántí pe ẹni ti ó dá erùpẹ̀ ilẹ, ti ó dá omi, ti o dá ẹfuufu, ti ó sì dá igi, eleyiini le lo awọn ẹlòmíràn fun ìràpadà awọn ọmọ araye. Dúpẹ́ lọ́wọ́ Ọlọ́run Ọ̀gá Ògo bi a ba ka ọ yẹ lati ran ẹlòmíràn lọwọ ìwọ ọ̀rẹ́ mi. Mo dúpẹ́ pupọ fun iṣẹ́ ti o ti ń ṣe fun mi lati ọjọ ti mo ti n tọ ọ wa wọ̀nyí mo si ṣe àkíyèsí pe iṣẹ́ naa ko jọ ọ loju ṣùgbọ́n kaka bẹẹ o n fún ọ irẹlẹ ni. 
Olodumare mọ ohun ti Oun n ṣe, kò jẹ sọ wura Rẹ̀ si iwaju ajá, bẹẹ ni ko jẹ gbe okuta olowo iyebiye rẹ̀ siwaju ẹlẹdẹ, ẹni ti o ba mọ anfaani lo ni Ọlọ́run Ọba n fi anfaani fun. 
Ki Olodumare fun ọ ni ẹmi gigun, ki Ọlọ́run fun ọ ni ibalẹ ọkan, ki Ẹlẹ́dàá rẹ ma sai fi alaafia jinki rẹ. 
O to akoko naa wayi ti mo ni lati pada lọ si ibi ti mo ti n wa, bi Ọlọ́run ba si da ẹmi si, ọjọ́ n bọ ti a o tun fi oju ri ara wa. 


162

OJOLA-IBINU TI I ṢE OLORI EJO AYE GBOGBO

Bẹẹ ni ọkunrin náà sọ, nigba ti o si dakẹ ọrọ rẹ̀ n kò ri i mọ. 
Ọrọ náà ni eyi, ẹyin eniyan wa. Mo ro pe lati ìgbà ti
ẹ ti ń ka iwe yii
, ẹ ko ni ṣai máa fa ọgbọn jade fun ara yin. 
Àwọn agba ti wi pe ọgbọ́n ọlọgbọn ki i jẹ ki a pe agba ni were. Ẹni ti o wa ninu aye ti ko ni oye o dabi ẹranko ti o ṣegbe. Iya mi a maa sọrọ kan fun awa ọmọ rẹ̀ nigba ti a wa ni ewe o si sọ ọ fun wa titi a fi dagba, a maa wi bayii pe ẹni ti o bi ọmọ ti ọmọ naa ko gbọn n ṣe òwò àṣẹdànù. 
Ẹ ma ṣe gbagbe wi pe bi aye ti dun to bẹẹ naa ni ìṣòro inu rẹ̀ pọ to. Igba ti eniyan ba ri iṣoro kan ṣoṣo nigba miiran a dabi ẹni pe ki Oluwa rẹ ku lẹsẹ kan naa. Bi ẹ ba ti n ba iṣoro pade ninu aye mo fẹ ki ẹ maa bu si ẹrin ki ẹ si mọ pe ọjọ n bọ ti igbadun yoo wọle tọ yin wa. Ọmọ ile-iwe ti ko ṣe daadaa ninu idanwo lónìí, bi o ba mura ọjọ n bọ ti yoo tun ṣe daadaa ti ayọ yoo bo ibanujẹ mọlẹ batakun. Mo fẹ ki gbogbo eniyan fi si ọkan pe ko si ẹni ti ko ni Igbo Olodumare tirẹ lati lọ ninu aye, Igbo Olodumare ti ẹnikini yatọ si ti ẹnikeji ki Olodumare jẹ ki olukuluku ti Igbo Olodumare tirẹ de laini ipalara. Iṣoro ti a ko lagbara gbe ki Ọlọ́run Ọba ma ṣe gbe e ka wa laya. 
Ẹ ma ṣe gbagbe ọrọ ti ẹ ti gbọ nípa iwa irẹlẹ. Igberaga n gbilẹ lori ilẹ aye lojoojumọ, bẹẹ ni igberaga ni gbòǹgbò iparun. Ipokipo ti ẹ ba wà lori ilẹ aye mo fẹ́ ki ẹ gbe ìwà irẹlẹ wọ̀ bi ẹwu. Ọba ti o tobi ko to iranṣẹ lọwọ Ọlọ́run Ọba. Ẹ má si ṣe gbagbe ati maa fi òótọ́ - inu ba awọn eniyan lo, eyiini ni pe ki ẹ ma ṣe wa ibi fun ọmọnikeji yin, ki bẹẹ ni yin jẹ bẹẹ ni ki bẹẹ kọ yin si jẹ bẹẹ kọ́. Ṣùgbọ́n ododo ki i ṣe nnkan yẹpẹrẹ nitori bi ẹ ko ba múra daadaa ati ṣe ododo a jẹ iṣoro, nitori bi ẹ ba ti yọ ẹlòmíràn kuro ninu koto, ẹni ti

163


OJOLA-IBINU TI I ṢE OLORI EJO AYE GBOGBO

"ẹ n yọ tun le máa gbiyanju ati tì yin si inu ọgbun.
Ṣugbon bi ẹ ba n ba ootọ-inu yin lọ, inu ọgbun ti o fẹ
tì yin si ni yoo ba ara rẹ̀ ti yoo kun inu koto bamubamu.
Bi ẹ ba n lo ootọ-inu, Olodumare yoo duro ti yin bi oke ńlá ẹni ti o ba si kọlu yin yoo ri ipalara.. Ẹ tọju iṣẹ yin
dáadáa ohun ti o ṣe pataki ni ibi ti a ba ti n ri okele ẹni.

O lodi si ilana Olodumare o si jẹ irira loju awọn
ọmọ araye wi pe ki ọmọ ti a bi ninu ẹni máa huwa
aibikita si ni.. Nitori naa ko si iwa ti awọn ọmọ ile-iwe
le hu ti o tayọ iwa irẹlẹ niwaju agbalagba, ọwọ fun
awọn obi, ati itẹriba fun ilana Ọlọrun Ọba. Mo fẹ
ki ọmọde ti o ba ri i pe oun n hu iwa ti o n bi awọn òbí ninu, ti o n ba awọn olukọ lẹru, ti o si n fun iyekan ni
ibanujẹ ṣe ipinnu ati fi iwa bẹ silẹ ni ọjọ ti o ba ri iwe
yii, nitori ẹyin ọla.. Mo ṣebi ọkan ninu awọn oloyelori
aye atijọ ti wi fun wa ninu iwe ni ijọsi wi pe, ọmọ
ti o ba huwa aibikita si obi rẹ̀, ẹyẹ akalamagbo ni
yoo yọ oju ọmọ náà jẹ! —Ki Olodumare ma ṣe jẹ ki ẹyẹ
akalamagbo yọ oju awọn ọmọ ile-iwe wa jẹ.

Eyin ọmọ eniyan , aye ń lọ, ojoojumọ ni ọjọ kan
kuro ninu igbesi aye olukuluku, bẹẹ ni ọjọ aye ọmọ
eniyan ko ju kekere lọ.. Akoko ti a ba si ni ni inu aye
yiu, mo bẹ yin ẹ ma ṣai jẹ ki a lo o dáadáa :ki a lo o pẹlu
ayọ, ki a lo o pẹlu ẹrin ki a si fi inu didun bo ibanujẹ
mọlẹ batakun.

Bayii ni itan eleyi pari. Mo ki gbogbo yin ẹ ku
atijọ o. Ki Olodumare tọju ile yin fun yin ki o si
tọju ọna yin pẹlu... Ẹni ti o n wa owo ki Olodumare
fun un ni owo anfaani; ẹni ti o n wa ọmọ ki Ẹlẹdaa fun
un ni ọmọ alaafia; Eyi ti o n wa iṣẹ ki Ọga Ogo fun un
ni iṣe ti yoo ṣe e ni rere.. Ki Ọba Onibuọrẹ ba abiyamọ
tọju ọmọ: ki O fun wundia ni ọkọ anfaani, ki O fun
ọmọkunrin ni iyawo alaafia; ọmọbinrin ti ko fẹ ni
164

OJOLA-IBINU TI I ṢE OLORI EJO AYE GBOGBO

ọkọ ati ọmọkunrin ti ko fẹ ni iyawo ki Olodumare fun wọn ni igbesi aye rere. Ki O fi irẹpọ si aarin 
orogun; ki O fi ilẹ ọlọra fun awọn agbẹ; ki O fun
awọn ti n ṣiṣẹ miiran ni iṣẹ rere ṣe: ki O fun àwọn alaisan ni ilera; ki O fi ọgbọn fun awọn ọba; ki O fi oye ye àwọn ijoye ; ki O fi imọ fun awọn ọmọ ile-iwe, ki O tọju awọn olukọ wọn; ki O si máa tọ àwọn alagbara si ọna otitọ. 
O digba diẹ na,
Ki Olodumare tun jẹ ki a máa gburoo ara wa.

D. O. FAGUNWA.



