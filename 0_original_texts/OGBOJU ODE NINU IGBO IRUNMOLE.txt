1.

AKARA-OGUN ATI AWỌN OBI RẸ.
Ẹyin ọrẹ mi, bi owe bi owe ni a ń lu ilu ogidigbo, ọlọgbọn

ni i jo o, ọmọran ni i si i mọ ọn. Itan ti ń o sọ yii, ilu ogidigbo
ni; emi ni ẹni ti yoo lu ilu náà , ẹyin ni ọlọgbọn ti ylo jo
o, ẹyin si ni ọmọran ti yoo mọ ọn pẹlu. Awọn agba a máa 
pa owe kan, ẹ ko bi mi bi wọn ti ń pa a ndan? Wọn ni, Bi eegun ẹni ba joore ori a ya ni... Toto o ṣe bi owe
o. N ko fẹ ki ẹ jo ilu mi bi igba ti yànmùyánmú ba n jo
ibẹnbẹ, ti o n ta ẹsẹ waiwai ti ẹsẹ rẹ ko si ba ilu dọgba,
ṣugbọn kàkà bẹ́ẹ̀ ki ẹ jo ilu náà dáadáa , ki ẹ jo o tayọtayọ, ki
ẹ jo o tẹrintẹrin, to bẹẹ ti awọn eniyan yoo maa fi owo lẹ̀ yin
lori, ti wọn yoo maa ju aṣọ si yin loju ijo, ti awọn ọkunrin
yoo máa dọbalẹ, ti awọn obinrin yoo si máa kunlẹ niwaju
yin, nigba ti ijo yin ba n dun mọ wọn ; ṣugbọn bi ẹ ba si
n fẹ ki ijo yin dara, ohun meji ni ẹ oo ni lati ṣe : ekini ni
pe, nigba ti ẹnikan ba n sọrọ ninu itan yii, ẹ o fi ara yin si
ipo oluwa rẹ̀ ẹ oo máa sọrọ bi ẹni pe ẹyin gan-an ni. Bi ẹnikan
ba si n da ẹnikeji lohun ẹ o ka itan náà bi ẹni pe ẹyin ni ẹ
jokoo ti ẹnikan n ba yin sọrọ ti ẹ si n fun oluwa rẹ ni esi ti
o yẹ. Gẹgẹ bi ọmọran pẹlu—eyi ti i ṣe ohun keji ti ẹ o
ṣe—ẹ o máa tikara yin fa awọn ọgbọn yọ bi ẹ ba ti n ka
itan yii lọ. N ko fẹ ki n sọrọ pupọ ni ibẹrẹ yii ki n má baa
dabi onisọkusọ, ati bi ẹni ti a fi oju ọna silẹ ti o n ba inu
igbo kiri. Ń o gbe ilu mi nisisiyi ń o si máa lu u, mo sì
fẹ ki ẹyin náà tun agbada yin ṣe, ki ẹ ju apa rẹ̀ le ejika

yin, ki ẹ mura silẹ fun ijo, ki ọran náà ba lè papọ bi ọrọ ti
o wi pe :" Emi lè jo iwọ lè lù kokoro meji lo pade,"
Owe agba ni o.

Mi owurọ ọjọ daradara kan bayii ni : oju ọjọ mọ kedere:
ikuukuu lọ si ile rẹ̀; awọn ẹranko igbẹ si sun lọ ; awọn


2. 

ẹranko ile n jẹ amuwa Ọlọrun, awọn ẹyẹ si n yin Ẹlẹdaa
WỌN: atẹgun alaafia n fẹ lu awọn eweko igbẹ, gbogbo wọn
dudu mirinmirin ; Oorun yọ ni ila oorun ninu ọla ti Ọlọrun
fi fun un; o tan imọlẹ sinu aye, awọn ọmọ eniyan si bẹrẹ si
irinkerindo wọn. Emi pẹlu jokoo le ori aga mi, mo fẹyin
tì gbẹ̀gbẹ̀rẹ̀gbẹ̀, mo n gbadun ara mi.. Kò pẹ pupọ ti mo

jokoo yii ni mo ri ti ọkunrin arugbo kan wọle tọ mi wa, o
ki mi, emi náà si ki i. Niwọn bi mo si ti woye pe o n fẹ
jokoo, mo gbe aga fun un, mo kọ oju aga tirẹ̀ si temi.

Lẹyin igba ti awa mejeeji jokoo tan, a bẹrẹ si i ṣe àwàdà, a
si n rẹrin-in, bi ẹni pe a tilẹ ti mọ ara wa ri ni ; ṣugbọn kò pẹ
pupọ ti a n ṣe eyi nì ni mo kiyesi, ti ọkunrin náà mi imi-
ẹdun kanlẹ bi ẹni pe o n ronu ohun nla kan. Bi mo si ti
ń pete ati beere idi rẹ̀ ti o fi ṣe bẹẹ oun paapaa bẹrẹ si ọrọ i sọ,
o wi bayii pe :—
 Mu ohun ikọwe rẹ, bẹrẹ si i kọ itan ti emi o sọ wọnyi
silẹ, ma ṣe fi silẹ di ọjọ miiran ki anfaani rẹ̀ ki o má baa re
ọ kọja. Emi paapaa kì ba ti wa lonii bi ko ṣe pe mo n ronu
ẹyin ọla, nitori ẹru n ba mi ki n má baa lọ ku ni ai-rotẹlẹ,
ki itan náà si ku pẹlu mi ; ṣugbọn bi mo ba sọ ọ fun ọ
' lonii, ti iwọ ba si kọ ọ silẹ daradara, bi ọjọ mi ba tilẹ pe
ti mo ku, awọn ọmọ araye kò ni gbagbe mi."

Lẹyin ti o sọ bayii tan, mo yara sare lọ si ibi ti awọn
ohun ikọwe mi wà, mo ko wọn wa si ori tabili mi, nigba ti
mo sì sun aga mi mọ tabili tan, ti mo jokoo dáadáa , mo wi
fun ọkunrin náà pe mo ṣetan ki o máa ba ọrọ rẹ̀ lọ, O si
bẹ̀rẹ̀ si i sọ itan ara rẹ̀ o wi bayi pe :—

Emi ni Akara-oogun, ọkan ninu awọn ogboju ọdẹ aye
atijọ. Ọdẹ ni baba ti o bi mi i ṣe. oloogun ni si i ṣe pẹlu.
Baba mi ni ẹgbẹrun àdó, atọ rẹ̀ jẹ ẹgbẹrin, onde si jẹ
ẹgbẹta. Ọtalugba ṣigidi ni n bẹ ni ile wa, ọsanyin ibẹ kò
si ṣe é fẹnu sọ ; anjọnnu ni i máa ṣọ ile de baba mi bi oun kò
ba si ni ile nitori kò si ẹni ti i wọ ile rẹ̀ lẹyin rẹ̀ : eewọ ni ;
ṣugbọn bi oun ti ni oogun to nì, sibẹ oun kò ká apa iya mi :
nitori ogbologboo ajẹ ni iya mi i ṣe. Ni akoko igba kan,
ọmọ mẹ́sàn-án ni baba mi bi, emi si ni agba gbogbo wọn ;
iyawo mẹrin ni o ni pẹlu iya mi si ni iyaale gbogbo wọn—

 3

oun bi ọmọ mẹrin, iyawo ti o tẹle e bi mẹta, ẹkẹta bi meji,
ẹkẹrin kò tilẹ bi rara. O ṣe ni ọjọ kan, iya mi ati ọkan
ninu awọn iyawo wọnyi ja wọn si ko ẹjọ náà lọ si ọdọ
baba mi o si da iya mi lẹbi, eyi ti o mu ki iya mi binu
pupọ o si pinnu lati gbẹsan. O bẹrẹ si i hu iwa ajẹ rẹ̀ to bẹẹ 
ti o pa ọmọ mẹjọ ninu awọn ọmọ baba mi o si pa iyawo
mẹta ki ọdun náà to pari, o wa jẹ pe o ku emi nikan gẹgẹ
bi ọmọ, o si ku oun nikan gẹgẹ bi iyawo.

" Wo mi, ọrẹ mi, bi o kò ba i ti i ni iyawo, jọwọ ronu
ki o to ni i. Loootọ o yẹ ki iyawo rẹ lẹwa ki ẹ má baa tete
su ara yin, ṣugbọn sibẹ, iba ni eyiini mọ.. Kò si dara ki
iyawo rẹ má ni ọgbọn ori, nitori ki ẹ ba le ba ara yin jọ,
ṣugbọn eleyii pàápàá kò to nnkan. Ohun ti o ṣe pataki ju
ni pe iwa iyawo rẹ kò gbọdọ ṣaidara, niwọn bi o ti jẹ pé iyawo rẹ ni yoo máa wa ounjẹ fun ọ, oun ni yoo máa bu omi
fun ọ, oun ni yoo sì mọ pupọ ju ninu aṣiri rẹ. Ọlọrun ti
da wọn mọ ni timọtimọ to bẹẹ ti ọ fi jẹ pe sasa ọna ni wọn
ko le gba mu ni ; nigba ti mo ba si n sọ ohun ti oju baba
mi ri nipa iyawo rẹ̀ yi ; ẹru yoo ba ọ gidigidi: "
O ṣe ni ọjọ kan ni, baba mi mura o lọ si igbẹ ọdẹ,
nigba ti o si pẹ pupọ ti o ti n ṣe ọdẹ, o rẹ ẹ, o jokoo le ori
oku igi kan, o n sinmi, Ko pẹ pupọ ti o jokoo yii náà ni o wo
iwaju, ti o ri ti ilẹ bẹrẹ si i là ti eefin si bẹrẹ si i ru jade.
Laipẹ eefin yii bo agbegbe ibi ti baba mi wà to bẹẹ ti kò fi
riran mọ : gbogbo iwaju ṣokunkun dudu ; ibi ti o si ti
n wa ọna ati sa lọ ni o tun ri i ti eefin yii bẹrẹ si i pa ara pọ
si oju kan ki o si to ṣẹ oju pẹ, eefin yii ti pa ara pọ tan o di

ọkunrin gende kan ti oun ti ida lọwọ o n bọ ni ọdọ baba

mi ; bi baba mi si ti ki ere mọlẹ ti o n sa lọ, ọkunrin yii pe
e ki o duro o si bẹrẹ si ọrọ i sọ o wi pe: ' Iwọ kò mọ pe
emi ki i ṣe ara aye ni ndan ? Oni ni mo ti isalu ọrun de !
Tori tirẹ ni mo tilẹ ṣe wa pẹlu, mo wa lati pa ọ ni : ibikibi
ti o wu ti o si lè sa de lonii, afi bi mo pa ọ dandan.
Nigba ti o sọ bayii tan ẹru ba baba mi ṣugbọn sibẹ o ṣe
ọkan ọkunrin o si wi pe: ' Loootọ bi mo ti ri ọ yi mo mọ
pe ara ọrun ni iwọ n ṣe; ida ti o si wà lọwọ rẹ pẹlu, ida
ati ta ijamba fun mi ni; ṣugbọn sibẹ, emi bẹ ọ, mo si


4 

fi Ọlọrun Alaaye fi ọ bu, má ṣaisọ ohun ti mo ṣe fun mi,'
Ọkùnrin náà si da a lohun bayii pe : ' Iwọ kò mọ pe iwọ
ti ṣẹ Ẹlẹdaa rẹ! Ati pe iwọ ti ba iṣẹ ọwọ rẹ̀ jẹ! Tó bẹẹ ti
iwọ fi ran eniyan mọkanla si ọrun, ni akoko ti Ọlọrun kò
dá fun wọn !"

" Ọrọ ti o sọ yii ya baba mi lẹnu pupọ nitori bi o tilẹ jẹ pe
o ni oogun pupọ sibẹ ki i ṣe ẹnikẹni ni ibi o si wi fun
ọkunrin náà bayii pe: ' Bi o ba n ṣe eyi ti iwọ n sọ yii ni,
ọtọ ni ẹni ti iwọ n wa, ki i ṣe emi. Lati ọjọ ti mo ti de inu
aye yii, n ko ṣe ẹnikẹ̀ni ni ibi ; ẹni-ẹlẹni kò rin ki n sọ pe
inu n bi mi ri, olowo kò ni owo rẹ̀ ki n máa ṣe ilara ; bi
olounjẹ n jẹun afi bi mo lọ ni temi. N ko ṣa eniyan lọgbẹ ri,
n kò si yinbọn lu ọmọ-ọlọmọ : Ee ti ri ti iwọ o fi pa mi
bayii, lori ohun ti emi kò ṣe ! ?

"Bi baba mi ti sọ bayii tan, oun náà tun fesi o ni, ' Loootọ,
ìwọ ki i fi ọwọ ara rẹ pa ẹnikẹni ṣugbọn iwọ a máa ko
iya rẹ jẹ ọmọ-ọlọmọ : iwọ fi oju silẹ o lọ fẹ ogbologbo
ajẹ, nitori ẹwa ara lasan, ohun rere lo ṣebi o n ṣe? Ẹjẹ
awọn iyawo rẹ kò ha n ke pe ọ ? Ẹṣẹ awọn ọmọ rẹ mẹjẹẹjọ
kò ha wà lọrun rẹ? Sibẹsibẹ iwọ tun la ẹnu rẹ o sọ pe
ìwọ kò ṣe ibi ri! Afi bi mo pa ọ dandan. .-

"Lẹyin eleyii ni baba mi wa ranti iru iyawo ti oun ni,
o dahun o si wi pe : ' Loootọ mo ri ẹṣẹ mi naa wayi—mo ni
iyawo n kò ka apa rẹ̀ mo n ṣe bi ọkọ lasan, ohun ti emi
iba ti ṣe emi kò ṣe e, ọna ti emi iba ti gbà emi kò gbà,
ẹni ti emi iba pa ni mo tun n pọn! A! Ero-isalu-ọrun
má ṣaidariji mi." Nigba ti ọkunrin náà gbọ bayii, o dariji
baba mi kò si pa a mọ, ṣugbọn o sọ fun un pe bi o ba ti
de ile ki o pa iya mi o si da ori kọ inu igbo kan o ba ibẹ lọ.

"Nigba ti o lọ tan, baba mi gbe ibọn, o n bọ ni ile. O
si wa jẹ pe ni ọna ibi ti o n ba lọ yii, o ni lati kan oko ila rẹ̀
kan bayii ki o to de ile; nigba ti o si maa fi de ibi oko náà ,
ilẹ ti n ṣu, oṣupa si ti yọ. Bi o si ti de ibẹ ti o gbe oju wo
oke ti o si wo ipẹkun oko náà lodikeji, o ri, ẹnikan n bọ o
si yara sa gun igi kan lọ o n fẹ wo ohun ti Oluwa rẹ̀ yoo ṣe.
'Taara ti ẹni náà n bọ, inu okiti ọgan nla kan bayii lo bọ si,
kò si pẹ pupọ náà ti o bọ si ibẹ nigba ti agbọnrin kan jade

 5

ti inu okiti náà ti o bọ si inu oko ti o n ka ila jẹ,
ni baba mi a da oju ibọn kọ ọ o wo ina mọ ọn lori, didun
ti ibọn náà si dun igbe eniyan ni agbọnrin náà si ke, o Wi pe :
"Mo gbe o!" Inu ahere ti ń bẹ ni ibi oko ila yii ni baba
mi sun mọju ọjọ náà . Nigba ti ilẹ ọjọ keji si mọ, o lọ wo
ibi ti oun ti yinbọn lu agbọnrin náà kò si ri nnkan kan afi ẹjẹ.
O ba bẹrẹ si i tọsẹ ẹjẹ náà lọ ; iyalẹnu lo si jẹ fun un lati ri i
pe ọna ile ni ẹjẹ náà ba lọ, o tọ ipasẹ rẹ̀ titi ọ fi de ile koko ;
ṣugbọn nigba ti o de aarin ìlú kò ri ẹjẹ naa mọ afi igba ti o ku
diẹ ki o wọ ile wa ti o tun n ri ẹjẹ náà o sì tọ sẹ wọ iyara
iya mi. Emi pàápàá kò sun mọju ni ile ni ọjọ náà nitori bi
baba mi kò ba ti si ni ile emi ki i fẹ sun ni ile wa nitori
awọn anjọnnu kò ni jẹ ki oluwa rẹ sinmi loru ; ẹkọọkan ni
iya mi pàápàá máa n sun ni ibẹ o si ni lati tọrọ aṣẹ lọwọ
baba mi náà ni. Ibi ti baba mi ti n ṣi ilẹkun iyara iya mi ni ọjọ yii ni mo de, nigba ti o si ṣi i tan, ta wọle, ti mo ri
iya mi, diẹ lo ku ki n sa lọ. Lati ori titi de èjìká rẹ, ti eniyan 
ni; ṣugbọn lati ejika de ẹsẹ, agbọnrin patapata gbaa ni.
Ẹjẹ bo o lara, eṣinṣin si n kùn wọnyin. . Nigba ti baba mi
fi ọwọ kan an bayii, o ti ku o si ti bẹrẹ si i rà—àṣé oun ni o
di agbọnrin, ti o wa n ka ila jẹ loru .
 Bẹ́ẹ̀ ni iya mi ṣe ti o ku, kò si ju oṣu kan lẹyin rẹ̀ ni
baba mi náà ku pẹlu : lati ọjọ náà ni mo si ti di ọmọ alaini-
iya ati ọkunrin alaini-baba. Bayii ni itan awọn obi mi
pari, o ku temi, o ku iṣẹ o, Ọrẹ mi.

IGBA EKINI AKARA-OOGUN NINU IGBO IRUNMALẸ. 


Ohun ti oju baba mi ri kò to nnkan lara tèmi. Nigba ti 
mo ba si ronu nipa temi yii naa, ẹru awọn ti wọn 
dagba ju mi lọ a máa ba mi : nitori bi arugbo ba ni ki oun
ka ohun ti oju oun ri Ki oun to gbo sinu aye, awọn ọmọde
miiran iba máa gbadura ki awọn ku ni ewe, -

"Nigba ti mo ti mọ bi ọmọ ọdun mẹwaa ni mo ti ń ba

baba mi lọ si igbẹ ẹdẹ ; nigba ti mo si ti to ọmọ ọdun


6 

mẹẹdogun, ni mo ti da ibọn ni fun ara mi. Baba mi
nigba ti mo di ọmọ ọdun mẹẹdọgbọn geere ; nigba ti o si ku
yii, ati owo ti o ni ni, ati oogun ti o ni ni, ogun ni mo fi
gbogbo wọn jẹ. Ki o to ku pẹlu, mo ti n pa erin, ọwọ mi
si ti n ba ẹfọn, ṣaṣa ẹranko ni ibọn mi kò tilẹ ti i pa.

Nigba ti o di oṣu kẹta ninu ọdun kẹrindinlọgbọn
ti mo ti de inu aye, ni mo he ibọn mi lọsan-an ọjọ kan bayii, mo
ba Igbo Irunmalẹ lọ. Igbo náà jẹ igbo nla kan, o to wakati
mẹfa si ilu wa. Ọna ibẹ ni ọna Oke Láńgbòdó, ọna ibẹ
si ni ọna isalu ọrun. Kò si ohun ti kò pe tan sinu igbo
ti a n sọ yii— ibẹ ni ile gbogbo awọn ẹranko buburu aye
ibẹ si ni ibugbe awọn abami ẹyẹ: A ! igbo buruku ni
Igbo-Irunmalẹ i ṣe! —Ibẹ ni ile awọn iwin.
" O pẹ púpọ̀ ki n to de ibẹ, ilẹ ti n ṣú lọ, agbara kaka ni eniyan fi n ri ila ọwọ pẹ̀lú. O rẹ mi díẹ̀ lalẹ ọjọ ti mo de ọhun, n ko si le tanna ṣe Ọdẹ ni oru ọjọ naa. Mo da ina sinu igọ igi kan bayii, mo si mu iṣu ninu apo Ọdẹ mi, mo sun un jẹ. Lẹyin eyiini mo ko àwọn ewe igi ti o rẹ silẹ jọ, mo fi wọn ṣe ibudun mi. Mo fi apo Ọdẹ mi ṣe ìrọ̀rí, mo si ki ìbọn mi daadaa, mo gbe e si igberi mi. Lẹyin ti mo ṣe nnkan wọnyi tán, mo fi ẹyin le ilẹ̀, mo sun lọ. Ko pẹ pupọ ti mo sun nigba ti mo ji, àsé igbe àwọn iwin lo ji mi, wọn n ta ọjà loru : nitori bi o tilẹ jẹ pe tọsan toru ni wọ́n fi maa n jade ninu igbo yii, sibẹsibẹ oru ni wọn maa n lo fun iṣẹ́ ṣíṣe : akoko naa si ni wọn maa n ko ẹjọ wa si ọdọ ọba wọn orúkọ ẹni ti n jẹ  Olori-igbo. Aanu ṣe mi lati
sọ fun ọ pe, igi ti mo dana si idi rẹ̀ ni, inu rẹ ni ọba wọn n gbe. Titi mo fi sun ni temi n ko mọ nnkan kan, afi igba ti mo to ji ti mo n gbọ ti àwọn iwin bẹ̀rẹ̀ si ̀ i ke igbe ọjà ti wọn n ta, ni ẹru ba mi, ti mo gbe ìbọn mi, ti mo so o kọ ejika, ti mo fi apo Ọdẹ mi kọ́ ọrùn, ti mo rọra fa mọ itakun ti o di mọ igi ti mo dana si idi rẹ yii, ti mo gun ori rẹ lọ, laimọ pe ori ọba àwọn iwin ni mo ti n sire. O wa jẹ pe mo tunbọ da ọ̀ràn mọ ọran, mo duro ni idi ko tó, mo gun ori ẹni-ẹlẹni. 

" "Nigba ti o pẹ diẹ ti mo ti de ori igi lọhun tan,ni awọn ijoye ọba bẹ̀rẹ̀ si i de, ina nla kan si bẹ̀rẹ̀ si i jo ni

 7

apa kan bayii eyi ti o mu gbogbo idi igi náà mọlẹ kedere.
Bi awọn iwin náà ti n de ni wọn n jokoo yi idi igi yii ka—
onírúurú ni gbogbo wọn, wọn dabi aṣọ alagẹmọ—omiran
n fi ori rin ; omiran n tọ bi ọpọlọ ; omiran kò ni apa kò ni
ẹsẹ o dabi olukiribiti. Nikẹyin gbogbo wọn ni akewi ọba
de, o si bẹrẹ si i kewi rẹ̀ bayi o wi pe :

 Olori-igbo o! Olori-igbo o ! iwọ ni ọlọja iwin, mo
ni iwọ ni Ọlọja iwin : ko si ọlọja to dabi i rẹ. Apa ọmọ
araye ni iwọ fi n jẹ iyan, gẹngẹ aya wọn ni iwọ fi n jẹ
ọka, atari wọn ni iwọ fi n mu ẹkọ : kini ọmọ araye máa fi
ọ ṣe ! Olori-igbo o ! ìwọ n fi ori rin ni ndan? Mo ni iwọ
n fi ori rin ni ndan ? Nitori oju rẹ ń bẹ ni ìdí rẹ : ọ n tanna
ṣẹṣẹ. Olori-igbo o ! aarẹ n ṣe ọ ni ndan ? Tabi ee ti ri ti iwọ
kò le jade? Gbogbo wa n reti rẹ.

" Lẹyin ti o sọ bayii tan ni Olori-igbo paapaa ke igbe
nlanla (ohun rẹ̀ si gba igbo kan ; to bẹẹ ti awọn ẹranko igbẹ
pa lọlọ ; ti awọn ẹyẹ ti o sun ji ni ìtẹ́ wọn ; ti awọn ẹja
sa lọ si isalẹ ibu omi okun, ti awọn eweko igbẹ si tẹ ori
wọn ba. Ohun kan kò lu ekeji: kẹkẹ pa mọ igbo lẹnu)
ó ni,'E:—:—:—ẹ ! e:—:—:—e! ina ti ń bẹ lodo
ẹsẹ, ọwọ ọmọ araye ni o. Olori-igbo kò le wa mọ, ẹ kò
wo nnkan dùgbẹ̀-dùgbẹ̀ ti ń bẹ lọrun loke!"

"Nigba ti o wi bayii tan gbogbo wọn gbe oju soke;
wọn si ri mi. A! onijo n jo, alayọ n yọ, wọn n da muso
nitori mi, wọn n fẹ pa mi jẹ. Ibi ti wọn ti n pa ero bi
awọn yoo ti ṣe ré mi lulẹ̀, ni mo ti ranti Oogun mi kan bayii:
egbe ni ; mo ba sa a were mo si ba ara mi ni iyara mi ni
ile, egbe ti gbe mi de ibẹ. Nigba ti mo jokoo pẹ diẹ, ti oju
mi walẹ, ti mo si ri i pe iyara mi ni mo wa, oju ti mi mo
wi fun ara mi pe :' Njẹ itiju nla kọ ni yi !. Emi ti mo n pe
ara mi ni ọdẹ . Igbẹ eekini ti mo lọ lẹyin iku baba mi náà 
ni mo tun sa bọ yi! Emi ti mo n pe ara mi ni ọdẹ! Iku
mà ya ju ẹsin lọ o ! N o tun pada sinu igbo náà , ṣe Akara-
oogun ni orukọ mi : ajẹ ti o ba ni oun máa jẹ mi eyin rẹ̀ yoo
ka, oṣo ti o ba sọ pe oun ri mi ibọn mi yoo pa a jẹ, iwin ti
o ba si fi ọwọ pa ida mi loju ida mi yoo ge e ; bi ọwọ ba
mu ounjẹ lọ si ẹnu yoo tun pada, Edumare jẹ ki n pada de


8 

ile dandan." Bi mo ti sọ bayii tan mo sa oogun ki egbe tun
gbe mi pada, were o si gbe mi ṣugbọn dipo ori igi ẹẹkan
mo ba ara mi lori ọpẹ ti emi ti ibọn lọwọ, gbogbo ẹgun
ọpẹ si n gun mi lara. N ko pẹ pupọ lori ọpẹ yii nigba ti ojo
bẹrẹ si i rọ : o pa mi eti mi fẹrẹẹ di ; nigba ti o ku diẹ ki ilẹ
mọ ni ojo náà da, bi o si ti da tan ni mo sọkalẹ, mo mu
iṣana mi nibi ti mo fi i pamọ si nitori ojo, mo ṣa a mo si
da ina si idi ọpẹ náà , mo bọ ẹwu ọrun mi, mo n fi i ra ina
ki o ba lè tete gbẹ ; laipẹ, o gbẹ. Mo tun bọ ṣokoto mi,
mo tun n fi i ra ina, laipẹ, ohun náà gbẹ. Lẹyin eleyii ni mo
sun iṣu kekere kan bayii jẹ, nigba ti mo si jẹ ẹ tan, mo ki
ikoko mi bọ ẹnu, mo ṣa ina si i o n ru eefin tú ọkan mi
si balẹ daadaa,

"' Ibi ti mo ti n mu ikoko yii ti mo n gbadun ara mi, ni
mo ti gbọ ti ẹnikan n kùn lapa ibi ti igi awusa kan bayii
wà, nigba ti mo si bẹ oju wo ibẹ, mo ri ọkunrin titobi
dudu kan o n kùn wi pe: ' Awọn olooorun wọnyi de na,
wọn kò ni jẹ ki oluwa rẹ̀ sinmi." N kò tilẹ wo ibẹ lẹẹmeji,
mọ n já ikoko temi lọ: nitori mo ti mọ pe, ẹbọra inu
awusa ni, nítorí ikoko mi ni inu ṣe n bi  (awọn iwin kò
fẹ oorun rara). Nigba ti mo mọ pe o tubọ n kùn, mo kọ
oju si apa ọdọ rẹ̀ mo yọ eefin ikoko mi : inu tubọ bi i. O
ba bẹrẹ si i bu mi o ni, ' Alakọri, oku oorun, bo ji kò ní í wẹ̀, bo yagbẹ kò ni i nu idi, gbogbo ara rẹ̀ n da oorun pa
ni, ẹyin rẹ̀ gbogbo n pọn kọkọ.' Nigba ti mo gbọ bẹẹ , inu
bi mi, mo kọju si i mo si wi pe: ' Iwọ yii tun n bu mi
laye yii! Iwọ a bi ara dudu fafa, iwọ bi oku' ọpọlọ yii,
bi iwọ kò ba ṣọra nibi ti o wà nì, n o da ina mọ ọn lori."
Nigba ti mo ti wi bẹẹ tan, kò fọhun mọ, o yi oju pada o
n lọ, o si n poṣe bi o ti n lọ
ni oorun tun n yọ. Oorun náà si ran ṣulẹ ọjọ náà kò. Nigba ti
o to idakọmu ni mo gbe ibọn mi mo si mu apo ọdẹ mi,
mo fi i kọ ejika mi, o di inu igbo—mo n wa ẹran kiri.
Mo rin titi n kò ri ẹran pa, n kò tilẹ ri ki ẹran kọja afi
ohun ẹyẹ ti mo n gbọ: àṣé n kò i ti i de apa ibi ti awọn
ẹranko wà ni ; nigba ti o pẹ diẹ, mo de ibẹ mo si ri awọn

 9

ẹranko wọn n sa kaakiri, inu mi dun pupọ, mo si jokoo,
mo tun ibọn mi ṣe , lẹyin eyiini mo dide mo ja ewe ha
ẹnu, ki awọn ẹranko ba ṣebi igi ni mi, mo sì duro si iha
igi kan, mo n ṣọ wọn. Akoko ti n bá ri wọn pa gan-an ni
mo dede ri abami ẹda kan ti kò ga ju idi mi lọ, ti o gbe
ẹni kekere kan lọwọ ti o si bẹrẹ si i kùn. Bi o ti n kùn yii
ni omi n bọ loju rẹ̀, ti ikun sì n yọ ni imu rẹ̀, kikun rẹ̀ náà 
si n le awọn ẹranko lọ. Mo tilẹ kọ ṣebi yoo tete dakẹ ni,
ṣugbọn dipo ki o dakẹ ṣe lo tubọ n kùn ṣa ; nigba ti o ba
si pẹ diẹ a máa sọkun, a si máa ke igbe nla, gbogbo awọn
ẹranko a si máa sa lọ. Nigba ti o pẹ, n kò le fi ara da kíkùn
rẹ̀ náà mọ, mo ba kọju si i, mo wi tibinu-tibinu bayii pe:
' Ẹyin iwin wọnyi mà tilẹ bajẹ o, ẹyin ti ẹ n ṣe ikun ni
Imu wọnyi, ki lo tilẹ n pa ọ lẹkun? Ki lo tilẹ maa fi ẹni
ṣe? Bi o kò ba tete dakẹ n o yin ibọn pa ọ.

Nigba ti mo wi bayii tan, o wò mi bi ẹni pe kò tilẹ bikita fun mi. O wò mi loju buruku o si wi bayii pe
' Bayii ni ẹyin ọmọ araye máa n ṣe, ẹyin afore-sunii-ṣe,
Àwa a maa wo yin, oju yin kò gbe ibikan, ẹ n ba hilahilo
kiri : awọn ti wọn ba ri jẹ ninu yin, wọn a máa wa ipo
ọla, wọn a fẹ máa jaye ọba, wọn a gbagbe pe ọmọ ika
ọwọ wọn kò dọgba. Gẹgẹ bi iwa ẹda yin pẹlu, ọkan yin
ki i balẹ; ẹni ti inu rẹ̀ ba dun lonii, awọn eniyan rẹ̀ kò ni
sinmi lọla ; oni iku, ọla àrùn ; oni ija, ọla airoju ; oni ẹkun,
ọla ibanujẹ ; ni ọmọ araye máa n ba kiri , nigba ti awa ba
sì ronu nipa ti yin, aanu yin a ṣe wa, awa a máa sọkun nitori
yin, ikun a si máa yọ ni imu wa, ṣugbọn dipo ki ẹyin maa
fẹran wa, ki ẹ máa jo ki wá, ki ẹ si máa yọ ki wa, ẹyin a máa
fi ẹni wa gan wa, ẹ̀ máa fi ikun imu wa bu wa, ẹ̀ maa sọrọ
wa bi ìyà ẹ̀ si máa sọrọ wa bi ẹgbin ẹ̀ máa wi nipa ti wa
pe: " Omi loju Egbere." '

"Bi n kò ba nii purọ, oju ti mi diẹ lati gbọ ọrọ ti o sọ

nitori gbogbo eebu ti o bu ọmọ araye, kò si ọkan ti
kò ba wọn mu ; ṣugbọn niwọn igba ti n kò ti fẹ fi i han an
pe eebu náà dun mi, mo bu si ẹrin, mo ni ki o jọwọ pe mo
n ba a ṣire ni ; o si kọ oju si ọna o n sun ẹkun rẹ̀ lọ... Nigba ti
o rin diẹ mo wi ninu ara mi pe : ' Ọwọ ara ẹni ni a máa fi 


   10

n tun ọran ara ẹni ṣe, kini ṣe ti n kò tilẹ bẹ ẹ ki o ṣe mi loore kan, mo ba pe e pada , mo dọbalẹ gbọọrọ, mo bẹ ẹ ko ma saise mi loore kan .Inu rẹ dùn pé mo ṣe bẹ́ẹ̀, ó 

si fún mi ní odidi Ataare mẹrin o ko wọn fun mi ni o sọ fun mi pe bi ijamba ba de, ti mọ ba 
la  ọkan ninu awọn odidi meji ti iṣaaju, ti mo mu ẹyọ ataare kan jẹ nibẹ, n o ni iyẹ ni apa, n o si máa fo kaakiri. Bi mo ba 
Si fẹ ki iyẹ apa mi wọle n o la ọkan ninu odidi 
meji ti igbẹyin n o mu ẹyọ ataare kan jẹ. Nigba ti mo dan oogun yii wo, amubi-ina ni. 
" Bi o ti fun mi ni oogun náà tan, o ba ọna tirẹ lọ, emi naa si kọ oju sinu igbo, mo n wa ẹran kiri. Bi mo ti n rin díẹ̀ ti awọn ẹranko n sa kọja loju mi, ti mo si n wa aaye ki n ba yín ọ si wọn, ni mo tun ri ọkunrin kukuru kan ti o n le ẹran lọ. Ọkunrin náà kò tilẹ ga to eyi ti mo kọ ri lẹẹkan, gbogbo ara rẹ̀ dudu fafa ; inu ba tun bi mi, mo sọrọ si i yánnayànna mo wi pe: ' Ika ni yin, ẹyin iwin
wọnyi, alailaaanu si ni yìn pẹlu ; nnkan ti kò jẹ ki ẹ ga naa ni yi, ti ẹ n ba reureu kiri. Ẹran, ẹran, ẹ ko kuku ni i pa, ẹ ko si tun nii jẹ ki ẹni ti yoo ba pa ri pa. Nigba ti mo bu u bayii tan o wo mi lati oke de ilẹ, o pa òṣé o si bẹ̀rẹ̀ si ọrọ i sọ o wi pe : 
 
Emi ni Alade-igbo, ẹbọra ti i máa gbe inu ọgan, Bi iwọ kò mọ mi ri, o kò gburoo mi ri ndan? Iwọ kò mọ̀ pé ọmọ aráyé kò gbọ́dọ̀ fi oju di mi? Àti pe ọmọ eniyan ko gbọdọ yaju si mi? Bi ko ṣe aanu rẹ ti o ṣe mi lonii, emi i ba jẹwọ fun ọ pe, inu igbo irunmọlẹ ni ìwọ ti n ṣọdẹ.
Bi mo ti kere to nì, mo ń ṣiṣẹ ti Ẹlẹdaa mi ran mi, mo n rin irin ọlọgbọn, mo si n hu iwa oloye ; n kò jẹ na ọwọ mi,
mu ohun ti ọwọ́ mi kò to, ki n máa dawọle ohun ti ipa mi
kò ka ; emi kò hu iwa bi alaironu ri, ki n ṣe nnkan tan ki n tun 
máa kabaamọ. Ọna ti mo ti fẹsẹ le ni mo n tọ, iṣẹ ti mo ti gbe lọ́wọ́ ni mo n ṣe, lati ọjọ ti Ọlọrun Ọba ti da mi. Ẹyin onigbeeraga wọnyi, ẹ̀yin a ko owo yin da sode, ẹ̀yin a sọ pe ẹ n ra aṣọ, ẹ̀yin a maa na owo yin ni inakunaan nitori afẹ aye nikan. Ẹ n fẹ́ tẹ araye lọrun, ẹ n gbiyanju ohun ti ko ṣeé ṣe, ẹ gbagbe pe yọyọ ni ẹnu

 11
araye n da, ẹni ti wọn ba bu lonii, wọn le yin oluwa rẹ lọ́la. Nigba ti eniyan ba da ọwọ rẹ le nnkan, ọmọ araye a maa bu u, nigba ti nnkan naa ba yọri si rere tan, ọmọ araye a tun maa yin oluwa rẹ. Ko si ẹni ti wọn ko le bu, wọn a maa bu talaka wọn wọn a si maa bu olowo, wọn a maa bu bọrọkinni, wọn a si maa bu gbajumọ, igba ti o ba wu wọn pẹlu, wọn a maa bu ọba wọn, nitori naa maa ba ọna tìrẹ lọ, emi naa yoo si maa ba temi lọ. Ibi ti Ẹlẹdaa mi ran mi ni mo n lọ. 
Bayii ni oun tun sọ tirẹ ti o ba ti ara rẹ lọ, ọran naa tilẹ su mi patapata, olukuluku awọn iwin yii sa n bu mi ni. Nigba ti eleyi lọ tan, mo bẹ̀rẹ̀ si i gburoo àwọn ẹranko kan, wọn n bẹ lati ori igi de ori igi. Nigba ti mo si gbe oju sókè ti mo wo iha ibẹ, ijimere ati ẹdun ni. Mo ba yin ìbọn si wọn mo si pa ijimere kan, mo gbe ijimere naa si inu apo Ọdẹ mi, mo gbe e le ori, pẹlu ibọn mi ni ejika mi, mo kọ ori si ibudo ni idi ọpẹ ni. Nigba ti mo si de ọhun, mo da ina mo sun un, mo mu ọbẹ ninu apo mi, mo kun un, mo ṣe atibaba naa, mo ko ẹran mi le ori rẹ mọ n fin ina mọ ọn. Awọn ti n ko ko le ori atibaba mi ti wọn jẹ ijanja ẹran ni mo bẹ̀rẹ̀ si isun jẹ, mo si gbadun wọn pupọ, nitori ẹran ọlọraa ni ijimere i ṣe. Ko pẹ ju bẹẹ lọ ti ilẹ fi ṣu, nigba ti o si to deede agogo mẹjọ alẹ ni mo tan ina Ọdẹ mọ ori ti mo n wa ẹran kiri, n ko si rin jinna pupọ nigba ti mo ri ti oju ẹranko kan n dan niwaju mi, nigba ti mo si yin ibọn si i, mo pa a, akata ni. Mo gbe e wa si ibudo mo si kun un, mo ko o pẹlu ijimere mi mo n fin ina mọ wọn. N ko tun ṣe Ọdẹ lalẹ ọjọ naa mọ, nigba ti mo ti ṣe itọju akata naa tan ni mo ti fi ẹyin le ilẹ ti mo sun lọ, igbe ẹluluu lowuurọ ọjọ keji lo si ji mi. 
Nigba ti ilẹ ọjọ keji mọ ( eyi ti i ṣe ọjọ kẹta ti mo ti de inu Igbo Irunmọlẹ) mo jẹun, mo yo, ikun mi si yọ bọnbọ. Mo ta ọwọ́ si ibọn mi, mo ki i daadaa, mo gbe àpò Ọdẹ mi, mo so o kọ ejika o di inu igbo. O dun mi pe mo ti jẹun gbagbe awon oogun ti o yẹ ti n ba mu lọwọ, mo fi pupọ ninu wọn si idi ọpẹ naa, afi àwọn ọta ibọn mi ati ada mi ni mo mu lọwọ. 


12 
N ko rin jìnnà pupọ nigba ti mo ti bẹ̀rẹ̀ si i ri ẹran 
ṣugbọn wọn kò fi ara balẹ wọn n sa ka ni. Ni akoko ti n bá si ri aaye yinbọn si wọn náà ni mo n gburoo bọ niwaju
mi bi ẹni pe eniyan mẹfa n bọ ; àṣé ewele oloju mẹrindinlogun
ni, o pẹ ti awọn ọdẹ ti máa n sọrọ rẹ loju mi : Agbako ni
orukọ rẹ̀ n je. Nigba ti mo ri i, ẹru ba mi, afi bi mo ba maa purọ : o de fila irin, o wọ ẹwu òjé, ọ si wọ ṣokoto penpe
bayii ti a fi awọ ṣe. Lati orunkun rẹ̀ de ẹsẹ, kiki
mariwo ọpẹ ni. Lati idodo rẹ̀ si de ekiti idi, kiki onde ni
Ko si ohun ti kò pe tan si ara awọn onde rẹ̀ yii, aaye ejò ń bẹ ninu Wọn a máa yọ ahọn rẹ̀ bere bi Agbako ba ti
n rin lọ. Ori rẹ̀ gun o si tobi, awọn oju mẹrindinlogun
wọnni si to yi isalẹ ori naa ka; kò si ẹni ti o lẹ̀ wo awọn
oju yii ki ẹru má ba oluwa rẹ̀ : wọn a máa yi bi ọwọ agogo.
Irun ori rẹ̀ pọ, wọn ki mọ ara, wọn dudu bi aro wọn
si gùn pupọ : wọn a máa kan idi rẹ̀ bi o ba ti n lọ. Kumọ
meji ni Agbako mu lọwọ, ida mẹta ni si n bẹ ni ninu akọ
rẹ̀: iwin buruku ni. !

" Nigba ti o ri mi o fi opopo ọdọ mi ṣe ọna, o n bọ̀
gan-an ran. Nigba ti mo si woye pe o n sun mọ mi mo pe
ogede si i mo ni ki ọna gbe e, ọna si gbe e sinu igbo;
ṣugbọn bi ọna ti n gbe e de inu igbo gan-an náà ni ọna gbe
emi paapaa, iwaju rẹ̀ ni mo si ba ara mi. Ẹru ba mi mo
tun ni ki ilẹ gbe mi si oju ọna, ilẹ si gbe mi ; ṣugbọn bi
mo tun ti n de oju ọna ti mo wo iwaju mi, Agbako ni mo
tun ri. Lẹyin náà ni mo tun pe ogede mo ni ki ọna gbe e
sinu igbo ki awọn okun inu igbo de e; ọna si gbe
e okun igbo si de e ; ṣugbọn bi ó ti n de inu igbo ni mo
tun ba ara mi ni iwaju rẹ̀ ti okun bẹrẹ si i de mi, nigba ti
okun si fun mi danin-danin mo ke mo tún ni ki okun tu
mi silẹ ki ilẹ gbe mi si oju ọna, nnkan náà si ri bẹẹ . Bi mo
si tun ti de oju ọna ti mo wo iwaju mi, Agbako ti de.
Lẹyin eleyii wayi, mo mura ija, emi ati oun si bẹrẹ si ja
ijakadi. A ja titi kò si ẹni ti o gbe ẹnikan lulẹ ninu wa :
Oogun bo gbogbo wa lara, oju mi pọn kankan, ti oun náà 
si n rẹ̀ dòdò, ọkankan ibi ti a ti ja si bẹrẹ si i dan koro.
Nigba ti o pẹ, o rẹ mi ṣugbọn kò rẹ oun ; mo tu ọwọ mi
lara rẹ̀, ṣugbọn oun di mọ mi ; nigba ti oun paapaa si ri i pe o

 13

ti rẹ̀ mi ju, o tu ọwọ o si ti ọwọ bọ inu apo rẹ o fa àdó
kan yọ, Nigba ti o si gba a ni àbàrá àdó náà di akengbe
ẹmu kan. Agbako jokoo o bẹrẹ si i bu ẹmu náà fun mi oun
náà si bẹrẹ si i mu. Nigba ti a mu ẹmu yii de idaji ti mo
sinmi diẹ, o sọ fun mi Pe eyin mọ mu nì to, ki a bẹrẹ si
ija wa a ba tun bẹrẹ si
Nigba o pẹ díẹ̀ ti a ti n ja mo tu ọwọ́ mi mo sa sẹyin díẹ̀ mo fa ada yọ. Ibiyti oun náà si
ti n fa ada tirẹ̀ yọ ninu akọ mo wa si ibi ẹyin rẹ̀ mo fi
gbogbo agbara mi gbe ada mi mo ṣa a mọ ọn ni ipakọ,
ṣugbọn ṣe ni ada mi da si meji ti apakan rẹ̀ ta lọ firi : kò
tilẹ ran an rara. Lẹyin náà ni o yi oju pada si mi, o mu
eyi ti o da sọnu ninu ada mi, o si gba apa kan rẹ̀ ti o ku
si ọwọ mi, nigba ti o si fi ẹnu wọn ko ara, a ko ri oju dida
rẹ̀ mọ; o dabi ti atẹyinwa. Lẹyin eyiini ni o tun sọ fun
mi pe ki a máa ba ija wa lọ. O ti wa rẹ̀ mi naa wayi ṣe nì
mo n mi hẹ bi agiliti ; ṣugbọn sibẹ mo n ba ija náà lọ mo
tun gbe ada mi mo ṣa a mọ ọn ni ẹgbẹ, ki n si to fa ọwọ mi
sì ẹyin oun paapaa ṣa mi ni ọwọ ti mo fi gbe ada náà , o ge e
sọnu tadatada mo ba idi lọ si ilẹ: mo n jẹ aporo iku.
Ibi ti mo ti n kerora yii ni Agbako tun mu ọwọ mi ti o ge
nu o fi i ko kukute ti o kù, o si tu itọ si ọwọ o fi ra
okankan ibi ti wọn ti pade, lọgan ọwọ mi náà ti di ọkan náà 
bi ti atẹyin wa n kò si mọ pe nnkan kan tilẹ ṣe mi ri.. Lẹyin
eleyii ni o wò mi ti o si bu si ẹrin o tun wi fun mi pe ki
a máa ba ija wa lọ. Ẹru wa bà mi na wayi mo wi pe n jẹ
iku kọ lo ń bọ yii, mo ba ke, mo wi pe. ' Ara igbo, èrò ọna 
, ẹ wa gbà mi o!" Laipẹ gbogbo nnkan ti  ń bẹ ninu
igbo Irunmalẹ de: awọn iwin pejọ si apa kan, awọn
ẹranko pejọ si apa kan, awọn ẹyẹ si pejọ si apa kan ;
ṣugbọn Agbako kò sọ pe oun ri ẹnikẹni ninu wọn o fa mi
dide ni ilẹ a si n ba ija wa lọ ; bi mo ba yí i oun naa a yi 
mi, bi mo si ju u oun náà a ju mi, ija náà pọ gidigidi : gbogbo
eweko pa lọlọ, gbogbo igbo da kéṣekéṣe. Nigba ti o pẹ
diẹ ti awọn iwin yi ti n wò wa, ni mo ri ti ọkan 
rọra tọ mi wa si oju ija, o ju ọwọ si Agbako ki o fi mi
silẹ Agbako si ṣe bẹ́ẹ̀ ; lẹyin naa o mu awẹ obi kan o fi i
fun mi mo si jẹ ẹ. Bi mo ti jẹ awẹ obi yii tan ni ẹmi
tuntun sọ si inu mi agbara mi to ti eniyan mẹrindinlogun ;


14 

mo ba pa guuru sì Àgbákò mo di i ni ọrun mu, nigba ti mo si fun un ni ọrun daadaa o ke bi ẹran, àwọn iwin si pariwo ṣugbọn nigba ti mo gbiyanju lati gbe e kuro ni
Ilẹ ki n da a ni adapa oun kò yi ẹsẹ pada loju kan, o duro rangbandan. Lẹyin eyiini ni oun náà gbiyanju ki oun gbe ọkàn ninu ẹsẹ mi de ejika ki o si ju ẹpa si ekeji ki o fọ mi ni ẹyin mọ ilẹ, ṣùgbọ́n oun ko le ṣe e, mo duro gbọn-in. 
O kan mi ni ẹṣẹ kò dun mi, o ta mi ni ipa kò ri mi gbẹ
ṣe; gbogbo ara gbona lati oke de isalẹ, eemi imu rẹ̀
si dabi iji lile, Lẹyin eleyii o wa danna si mi loju, o fihan pe Àgbákò ni oun i ṣe, o fi ẹsẹ lu ilẹ, ilẹ si là ni abẹ ẹsẹ wa o gbe ati emi ati oun mi. 

" Nigba ti mo de inu ilẹ lọhun inu ile kan ni mo ba
ara mi n kò si ri Agbako mọ. Titi mo tilẹ fi ti igbẹ yii
de n kò fi oju mi kan an afi Jọ ti a n lọ si Oke Lang odò ni mo to tun ri i ( ẹ o maa gbọ nipa eyini niwaju) ṣùgbọ́n 
ohun ti oju mi rí ninu ilẹ ki n to le jade, n kò ni gbagbe
laye yii bi mo si de ọrun n o maa ranti rẹ̀ pẹlu.

" Inu ile ti mo wà náà tobi diẹ, wọn si fi imi ẹlẹbọtọ pa ikẹ rẹ ati ẹgbẹ ogiri pẹlu, ṣugbọn ibọn ni wọn tò ti wọn fi ṣe aja rẹ. Ko si ferese ko si si ilẹkun ninu ile yii bẹẹ ni ibẹ si mọlẹ̀ kedere. Ibi ti Imọlẹ̀ naa ti n wa ko ye mi. Nigba mo de ibẹ aarin inu ile naa gan-an ni mo wa, bi mo si ti duro ti mo n wo yika ni mo dede ri ti ogiri mẹrẹẹrin ile naa n bọ ni ọdọ mi, ti ile si rúbọ n kere ti o si dabi ẹni pe awọn ogiri naa n fẹ́ fun mi pa si aarin, ẹru ba mi, bi o ti ku díẹ̀ ki wọn kan mi lara ni wọn tun pada sẹyin wọn lọ si ipo wọn, ile si tun dabi ti àtijọ́. Bi awọn ogiri naa ti pada de ipo wọn ti ọkan mi bẹ̀rẹ̀ si i balẹ ni ìbọn ti o wa ni oke aja bẹ̀rẹ̀ si i yìn, ile si bẹ̀rẹ̀ si i mi bi ẹni pe mo maa ṣubú, hilahilo ba mi gẹgẹ bi ọ̀rọ̀ Egbere, eleyii mu ki n ta geegee, mo ṣubú, mo si da ọwọ́ ti ilẹ, èyí naa ni mo ṣe ni mo ri ti oju mi fọ ti àwọn ẹnìkan bẹ̀rẹ̀ si i fi ọwọ tọ mi, ọwọ wọn tutu nini. Nigba ti o pẹ díẹ̀ wọn bẹ̀rẹ̀ si i jo yi mi ka, wọn si n pa atẹ le mi lori, mo si n gbọ iro ẹsẹ wọn lemọlemọ bi ẹsẹ ọgọ́rùn-ún eniyan. Wọn ko ṣe eleyii pẹ ju bẹẹ lọ nigba ti wọn gbe mi ti wọn n sọ 


 15
mi soke ti wọn tun n han mi. Ko si pẹ pupọ naa ni wọn fi ẹsẹ mi le ilẹ ti wọn si bẹ̀rẹ̀ si i tu mi láṣọ. Wọn n fi aṣọ miiran wọ mi, wọn si n rẹ rìn-ín bi wọn ti n ṣe bẹ́ẹ̀. Nigba ti o ṣe ni ẹnikan fi ọwọ ra mi loju mi sì la, ṣùgbọ́n nigba ti mo wo yika n ko ri ẹnikan, mo ba ara mi lori aga nla kan mo tobi pupọ ìyẹn si bo mi lára. Bi mo ti tobi to ni, ki i ṣe gbogbo ara mi lo tobi si i, apa mi ko yipada ẹsẹ mi ko gun si i bẹẹ ni ko si tobi púpọ̀ ṣùgbọ́n ikun mi tobi ni iwọn igba mejila ori mi si tobi ni iwọn igba mẹrin dínlógún. Ọrùn mi ko tobi ṣùgbọ́n o gun rekọja. Ẹrin pa mi nigba ti mo ri ara mi, mo kuku rọra jókòó, n ko dide nitori ẹru n ba mi boya ẹsẹ mi ko ni le gbe ikun mi, nitori bi mo ti jokoo ni ori mi n pa mi lẹru ọrun mi ko lagbara gbe e. Nigba ti o pẹ ebi bẹ̀rẹ̀ si i pa mi, bi mo si ti n ronu ọna ti mo le gba ri oúnjẹ jẹ ni mo wo iwájú ti mo ri akaṣu ẹkọ meji pẹlu ọbẹ ẹran. Bi mo si ti n sun mọ ọn ki n ba maa jẹun ni mo ri ti ikun mi ko fun mi laaye ati de ibẹ, o ti gba gbogbo ile. Ibi ti mo ti bẹ̀rẹ̀ si i wa aaye ati le de ibi oúnjẹ yìí ni mo dede ri ti oúnjẹ naa paapaa n bọ lọdọ mi, laipẹ o de ibi ti ọwọ mi ti le to o, bi mo si ti bu okele kan ti mo n ba a lọ si ẹnu mo ri i pe ọwọ mi ko to ẹnu mọ, ọrun mi ti gun ju o dabi ọrun ẹyẹ àkọ̀
eegun ibẹ si le bi okuta ko ṣeé tẹ si ìsàlẹ̀. Ẹni ti o ba fẹ rẹrin-in ki o wa wo mi nibi ti mo ti n gbiyanju ati fi oúnjẹ si ẹnu yi, igba ti o ba ku díẹ̀ ki okele kan mi lete apa ko ni le lọ mọ, igba ti mo ba si n gbiyanju ki n fi agbara ti oúnjẹ si ọhun epo a bẹ̀rẹ̀ si i ṣan si mi lọwọ, ọrun mi a si kun fun ẹrun ẹkọ. 
Wò mi, ọrẹ mi, ẹmi ti ko ba jẹ ata ẹmi kekere ni, mo gbadun oúnjẹ pupọ n ko le fi ara da ebi, eyiini naa lo si jẹ ki awọn ẹlomiran maa n pe mi ni, "Àkàrà-oogun a-ba-olounjẹ ku. Oriki mi yii yoo fi hàn ọ bi ọkan mi ti n fẹ jẹ oúnjẹ yii to, ibi ti mo si ti n sa ipa mi ni mo ri igi kekere pẹlẹbẹ kan bayii lẹbaa ọdọ mi, mo rọra mu igi naa mo ti i bọ inu ẹkọ mo n fi igi gbe oúnjẹ lọ si ẹnu. Eyi ti igi yii gbe ju iba ti ẹnu mi le gba lọ nitori ẹnu mi ko tobi ju ti àtijọ́, igba ti ẹkọ nla yii si bọ sinu ete mi ti o kere, ẹkọ yọ di mi lẹnu, ibi ti mo si ti n ṣe aayan ati tete jẹ ti inu tan ki n ba 

16 

ri aaye jẹ ti ode, ti ode bọ silẹ lẹnu mi. Bẹ́ẹ̀ ni mo ṣe titi
ti n kò ri aaye jẹun daadaa 

Lati igba ti mo ti bẹrẹ si i gbiyanju ati jẹun yii ni mo
ti n gbọ ti awọn kan n rẹrin-in lẹbaa ọdọ mi ṣugbọn n kò ri
wọn. Nigba ti o si pẹ, ti mo ti sa ipa mi titi ti n kò lè  jẹ
nnkan kan mo ke mo si wi pe : ' Ẹyin ti ẹ n rẹrin-in nibẹ, ẹ
jọwọ nitori Ọlọrun, bi o ba ṣe ẹyin lẹ sọ mi di bayii, ẹ
má ṣaiyi mi pada si bi mo ti wà ri o. Aimọ lo jẹ ki n ba
Agbako jà, laelae n kò si ni dan iru nnkan bẹẹ wò mọ ; bi
mo ba gburoo Agbako ni ọjọ miiran n o mọ ki n tete ba
ẹsẹ mi sọrọ ki n má fi ori run inu igbo lọ. Ẹ jọwọ ẹ
gbà mi o.

" Nigba ti mo wi bayii tan wọn kò tún sọ̀rọ̀ mọ, nigba ti
o si pẹ diẹ ikùn mi bẹrẹ si i fà, ori mi bẹ̀rẹ̀ si i fọn, ọrun mi
si bẹrẹ si i kuru, laipẹ ohun gbogbo pada bọ sipo mo sì
di bi ti atijọ.

" Lati igba ti mo ti pada di bi mo ti wà ri n kò tun
gburoo awọn iwin wọnyi mọ ṣugbọn ile yii kò ye máa ṣe
bi i ti i ṣe bẹ́ẹ̀ ni n kò kuku ri ọna jade. Igba ti o pẹ ti ilẹ
n ṣu lọ ni mo ri ti ogiri ile náà là si meji ti obinrin arẹwa
kan si wọle ati ọpọlọpọ awọn ọmọbinrin pẹlu rẹ̀: wọn
dara ju iyun lọ. Bi mo ti ri wọn ẹru ba mi mo si dojubolẹ.
Ṣugbọn obinrin náà tọ mi wa o si wi pe :

 Akara-oogun, iwọ mọ pe bi ewele ti n bẹ ni inu aye
bẹẹ ni ọrọ ń bẹ, bi ọrọ ti ń bẹ ni inu aye bẹẹ ni ẹṣẹku ń bẹ
bi eṣeku ti ń bẹ ninu aye bẹẹ ni egbere ń bẹ ; bi egbere
si ti ń bẹ pẹlu bẹẹ ni awọn oku ń bẹ. Awọn iwin ati ẹbọra
wọnyi ni wọn pa ara pọ ti wọn di gbogbo irunmalẹ
ti bẹ ni inu aye, ọkan ninu wọn ni emi i ṣe, Iranlọwọ
si ni orukọ mi. Emi fẹran Ọlọrun Oun náà si fẹran mi :
kò si ohun ti mo beere ti Oun kò ṣe fun mi ri, Kò si si iṣẹ
ti Oun ran mi ti emi kò lọ. Ẹẹmẹta ni mo n yi aye po loojọ
lati máa ki awọn ọrẹ Ọlọrun ati lati maa ba wọn ṣe ohun ti
wọn ba n ṣe ; eyi ti o ba fẹran, Ẹlẹdaa mi kekere emi a ṣe
kekere fun un ; eyi ti o ba si fẹ Ẹ pupọ emi a ṣe pupọ fún un eyi ti o ba bikita fun Ẹlẹdaa mi emi a bikita fun un ; eyi ti
kò ba si ka A si emi a ṣaika oluwa rẹ̀ si ; nitori ẹni ti o ba

 17

gbin rere, rere ni yoo ka; ẹmi ti o ba si gbin ika, ika ni
yoo ka; olododo kò ni ṣaijere ododo, elekee kò si ni ṣaijere eke , bi o si ilẹ dà ti aye tun yipada, tobẹẹ ti adiẹ
n hu ẹyin ti igi ọpẹ si n so eso agbọn, Ọlọrun kò ni ṣaisan
an fun olukuluku bi iṣẹ rẹ̀ ba ti ri. Ǹjẹ́ iwọ, Akara-Oogun,
dide ki o tẹ lẹ mi, ohun elo pataki ni iwọ jẹ fun Ẹlẹdaa rẹ."

" Nigba ti o wi bayii tan mo dide mo si tẹ lẹ e a si jade
ninu ile yii, a bọ sinu igbo kan bayii a n rin lọ, a kọja
koto, a kọja gegele; a fà ni abẹ ìtí a sì kọja ninu irà ;
nigba ti o pẹ ṣá, a de ibikan bayii ti ọna meji ti pade, nibẹ
ni o si ti duro ti o fi ọna kan hàn mi o wi pe : maa lọ ki
o si fiyesi ohun ti iwọ yoo ri ni ilu nì, ma ṣe bẹru ma si
ṣe jẹ ki aya fò ọ, Iranlọwọ ni orukọ mi, n kò ni fi ọ silẹ
titi aye."

" Lẹyin ti o wi bayii tan mo fi ori le ọna náà oun náà si
ba tirẹ̀ lọ. Nigba ti mo rin diẹ mo de ilu kan. Titi mo fi
rin lati ẹnu ibode ilu yii de aarin ọja (eyi ti o to iṣẹju mẹwaa)
n kò gbọ ohun kan mo n ri eniyan ṣa ni, bi mo ba si ki wọn
wọn a sọrọ si imu ọrọ wọn kò si ni ye mi.. Nigba ti mo
de ọja wọn mo duro si ẹgbẹ igi kan bayii, mo n wo iran.

"' Ohun ti o ya mi lẹnu ju ninu ọja yii ni pe ọpọlọpọ
awọn ọmọde ni o ku sinu rẹ̀ ti kò si si ẹni ti o gbiyanju
lati sin wọn, gbogbo oku ri bẹ́rẹbẹ̀rẹ, gbogbo ibẹ n run
ṣu; eṣinṣin n kun wọnyin. Bi mo ti duro diẹ ni mo ri ti
ọmọbinrin kan tọ mi wa ti o si ki mi. Inu mi dun mo si
da a lohun dáadáa , mo ro fun un pẹlu bi o ti jẹ ohun iyalẹnu
fun mi ti ẹnikẹni kò  sọrọ ninu awọn ara ọja yii ti o jẹ pe
kikun ni gbogbo wọn n kun ati bi mo ti ki ọpọlọpọ awọn
ti mo ba pade ti ẹnikan kò da mi lohun kan.

" Nigba ti mo pari ọrọ mi tan o wò mi o si fa oju ro

Iwapẹlẹ ni orukọ mi. Eemọ si ni orukọ ilu yi: ilu
iya ati ẹgbin ni; ilu wọbia ati irira; ilu ojukokoro àti ole, ilu ija ati asọ̀, ilu iku ati arun, ilu ẹlẹsẹ patapata gbaa ni. Ni akoko igba kan ri, àwọn ara ilu yii da ẹsẹ buburu kan, ẹsẹ naa buru gidigidi, to bẹẹ ti oorun ko ran ni odidi oṣu mẹfa, ti òṣùpá ko si yọ ni ọdun mẹta gbako. 


18 
Ti ojo kọ̀ ti kò rọ̀ mọ, ti agbado kọ̀ ti kò yọ ọmọ, iṣu kọ̀ iṣu kò ta, ọgẹdẹ kọ̀ ọgẹdẹ kò gbo, ohun gbogbo di rudurudu. Nigba ti o si tun ṣe ńkọ́, aanu àwọn ara ilu yii ṣe Ọlọrun, O ranti pe iṣẹ́ ọwọ Oun ni wọn n ṣe, O dari ẹsẹ wọn ji wọn, ṣùgbọ́n O kilọ fun wọn ki wọn ki o ma ṣe bẹẹ mọ, ohun gbogbo si tun di daradara. Ṣùgbọ́n lẹyin igba ti wọn tun ri jẹ ti wọn tun ri mu tan, wọn gbagbe ẹni ti o da wọn, wọn n rin irin ti o wu wọn irin, wọn n ṣe ohun ti o wu wọn i ṣe. Ṣùgbọ́n Ẹlẹdaa wọn ri wọn lati ọrun wa, nitori iṣẹ́ gbogbo ti eniyan ba n ṣe ni Ọlọ́run n ri, ero gbogbo ti o ba si wà ninu ni Ọlọ́run mọ, kò si ohun kan ti o pamọ loju Ọlọ́run. Bẹ́ẹ̀ ni O ran awọn ìránṣẹ́ Rẹ̀ wa, lati bẹ aiṣedeede ilu ẹ̀jẹ̀ naa wò, àwọ̀ eniyan ni wọn wa wọn si wọ̀ si ile mi. Mo kẹ wọn mo gẹ̀ wọn, mo gbà wọn tọwọtẹsẹ, mo ṣe itọju wọn bi ipa mi ti mọ. Wọn kò pẹ pupọ lọdọ mi, ti wọn fi jiṣẹ ti Ọba Ọrun ran wọn, wọn sọ àwọn olugbe ilu yii di odi wọn si sọ olukuluku wọn di afọju, ilu naa di ifibu titi aye, ṣùgbọ́n Ọlọ́run da mi si. Bi mo si ti ri ọ lonii, n ko fẹ ki o lọ mọ, mo fẹ́ ki o maa gbe ile mi, ki n maa sọrọ si ọ, ki ìwọ naa si maa sọ si mi, nitori ẹgbẹ aarin ni aarin iyọ̀, ẹgbẹ eegun ni eegun ile, ẹgbẹ ẹja ni ẹja i wẹ tọ̀ lodo, ẹgbẹ́ mi ni ìwọ i ṣe. 
Lẹyin ti o pari ọrọ rẹ̀ mo wi fun un pe bi o ti wi gan-an ni mo maa ṣe nitori ti irinkiri ti su mi, ṣùgbọ́n mo beere aye ki o jẹ ki n duro ki n woran díẹ̀ ninu ọjà yii ki o to di pe a ba ile rẹ lọ. Igba ti o pari ọrọ rẹ̀ tan ni mo to mọ̀ pe a ba ile rẹ̀ lọ. Igba ti o to pari ọrọ rẹ̀ tan ni mo to mọ̀ pe afọju ati odi ni gbogbo wọn, ohun ti kò jẹ ki n kọ́ mọ ni pe kedere ni oju olukuluku wọn la silẹ bi ẹni pe wọn n riran, n kò mọ̀ pe atannijẹ oju ni wọn n gbe kiri. 
" Ọpọlọpọ nnkan ni oju mi ri ni ọja yii ṣugbọn n kò ni lè to gbogbo wọn tan nísinsìnyí n o maa sọ ọ ni ọjọ miiran, sibẹsibẹ sa n o sọ ninu wọn fun ọ ki o má ba dabi ẹni pe mo fo eyiini kọja patapata. 
" Ohun ti mo kọ ri ni ọkunrin arọ kan bayii ti o n fi ọpa rin, ọkunrin naa ya arọ pupọ a maa fò mọ ọpa rẹ̀ bi o ba ti n lọ, bi o ti n fo bọ o kọja lọdọ mi o si lọ si ibi ọ̀gọ̀dọ̀ kan bayii, bi o ti ku diẹ ki o de ibẹ mo ke si i pe ibi ti o

 19
n ba lọ ki i ṣe ọna ṣùgbọ́n kò da mi lohun, nigba ti o si de ibẹ o fò sinu omi ọ̀gọ̀dọ̀ yii, gbogbo ara rẹ̀ kun fun omi aanu rẹ̀ si ṣe mi, ṣùgbọ́n dipo ki ọkùnrin yii fa ojú ro ṣe ni mo ri i ti o n rẹrin-in o si kuro ninu ọ̀gọ̀dọ̀ o bẹ̀rẹ̀ si i fò mọ igi káàkiri. Kò fò ju ẹẹmẹta lọ nigba ti o fò lu obinrin kan. Inu bi obinrin naa, ọwọ ti o si gbe ti o ni ki oun lu ẹni ti o fò lu oun, ẹni-ẹlẹni ni o lù onitọhun ba bínú, igba ti oun naa si ni ki oun gbẹsan, ọtọ ni ẹni ti o tun fi iya hey. Laipẹ, ija de gbogbo ara ọja si bẹ̀rẹ̀ si i lu ara wọn, ibi ti wọn ti n sa ka yii ọpọlọpọ ọmọ ni o bọ lu ilẹ lẹyin iya wọn, ori ọmọ wọnyi si ni awọn onija ti n sa kiri. Bakan naa ni awọn arugbo miiran ti wọn kò lagbara ju bẹẹ lọ, bi wọn ba ti ṣubu silẹ wọn kò ni lè dide ori wọn si ni gbogbo eniyan yoo maa gbà kọja. Igba miiran ti ọmọ ẹlomiran ba bọ silẹ ni ibi ija ti o ba si ni ki oun tun gbe e ni ilẹ, dipo ọmọ rẹ̀ a gbe ọmọ ọlọmọ, omiran pẹlu a gbe oku ọmọ dipo aaye, nitori Ọlọ́run ti binu si wọn. 
"Ohun miiran ti mo tun kiyesi ni pe ọpọlọpọ ni o wọ òdì aṣọ, omiran a kọ oju agbada si ẹyin, ẹlomiran ninu awọn obinrin a fi inu gele si ìta, aṣọ gbogbo wọn n dan fun eeri, o dabi àpò Ọdẹ. 
" Ọpọlọpọ nnkan ni oju mi tun ri ninu ọjà yii ṣùgbọ́n wọn ti pọ ju ohun ti emi iba maa sọ nísinsìnyí. Nigba ti mo ti duro díẹ̀ ti oju mi si ti ri púpọ̀ ni mo ti ba ọmọbinrin yii lọ si ile rẹ̀, a si bẹ̀rẹ̀ si i gbe pọ̀. 
" Igba pupọ ni mo maa n lọ si ile ẹjọ wọn, igba miiran ti ẹnikan ba si ṣẹ̀ ti wọn ba n fẹ́ fi iya jẹ oluwa rẹ̀, Ọlọ́pàá a ṣina a di ijoye mu ki o si to mọ̀ pe ijoye ni a ti gba a ni eti léraléra, igba miiran ti ọba ba si n fẹ́ gun ẹṣin ori maalu ni i bọ le, bẹẹ ni nnkan wọn gbogbo lọ ti o ri jagba-jagba rederede. 
" Láti ọjọ ti mo ti de ilu yii, iyaara kan wà ninu ile ti mo ti n gbe eyi ti ọmọbinrin ti mo n ba gbe kò jẹ ki n wọ̀, nigba ti mo ti ṣẹṣẹ de ibẹ ni o wí fun mi pe n kò gbọdọ wọ inu rẹ̀ niwọn igba ti oun ba ṣì wà laaye, ṣugbọn bi oun ba ku mo le ṣe bi o ba ti wù mi nitori gbogbo ile naa yoo jẹ temi. 

20 

" Emi ati ọmọbinrin náà fẹran ara wa pupọ, ìfẹ́ náà si
pọ to bẹẹ ti mo fi bẹrẹ si i pa ero ati fi i ṣe aya, akoko ti mo
si n ronu bayii náà ni aisan kan gbe e ṣánlẹ̀ ori aisan náà 
lo si ku le.

"'N kò ni ero pe ọmọbinrin yii yoo ku ṣáájú mi, nitori
mo dagba ju u lọ dáadáa, igba ti o ku yii ni mo to wa mọ pe ati ọmọde ni, ati agba ni, kò si ẹni ti o bọ lọwọ iku.
Lẹyin iku rẹ̀ mo sọkun oju mi fẹrẹẹ fọ mo gbagbe pe
ẹkun sisun kì í mu òkú pada ijamba ni i ko ba awọn ara
iyooku ; bi ẹlẹkun sun ẹkun titi bi oloṣee pa oṣe rẹ̀ titi,
ẹni ti o lọ kò ni ṣe alailọ.

" Nigba ti obinrin yii ti ku tan ni mo ti bẹrẹ si i wa ọna
ati sa kuro ni ilu yii, ibi ti mo si ti jokoo ni ọjọ kan ti mo
n ronu bi n o ti ṣe ni ọkan mi ti sọ si iyara ti ọmọbinrin
náà ti pa laṣẹ pe n kò gbọdọ wọ, mo dide ni ilẹ, mo wọ
ẹwu mi, mo mura o di ibi iyara yii mo n fẹ wo ohun ti
o wà ni inu rẹ̀. Ẹru kọ ba mi nigba ti mo n fẹ ṣi ilẹkun
náà ṣugbọn nigba ti mọ ranti ọpọlọpọ ohun ti oju mi ti
ri sẹyin, mo ni afi dandan bi mo ṣi i, ohun ti o ba lè ti
ibẹ de ki o de ; mo ba mà ṣi i o. Wiwọle ti mo wọle inú iyara mi ni ile ni mo ba ara mi ; nigba ti mo si wo ilẹ
yika, mo ri ibọn mi ti o ti sọnu si ibi ti emi ati Agbako
ti n jà ; mo ri apo ọdẹ mi ati awọn nnkan bẹẹ bẹẹ ti wọn ti
sọnu si Igbo Irunmalẹ ; nigba ti mo si wo kọrọ iyara mi
mo ba apo owo kan. Bẹẹ ni mo na owo yii fun igbadun ara
mi, mọ jẹ mo mu mo si da aṣọ bora. Bẹẹ ni itan igba
eekini mi ni igbo buruku nì pari, Mo fẹ ki o ba mi wa
ounjẹ diẹ ki n jẹ nitori ebi de; igba ti mo ba jẹun tan ni n o gbe ẹnu le itan ti igba ẹẹkeji itan eyiini yoo si dun ju eyi lọ. 

Bayii ni ọkunrin náà sọ ohun ti oju rẹ̀ ri ni ìgbà eekini
ti o lọ si Igbo Irunmalẹ, lẹyin ti o sì pari itan náà mo wa
ounjẹ a si jẹ, nigba ti mo si ri i pe ilẹ n ṣu lọ mo wi fun un
ki o lọ ni ti ọjọ náà , bi ilẹ ọjọ keji ba mọ ki o tún pada wa, lẹyin eyiini mo sin in si ọna a si ki ara wa "O dọla". 

 21

IGBA EKEJI,AKARA-OOGUN NINU IGBO IRUNMALẸ 

Nigba ti ọkunrin yii lọ tan ti mo pada de ile, mo pe
awọn aladuugbo mi jọ, mo pe ọrẹ ati ojulumọ mi mọ si
pe awọn ibatan mi pẹlu mo ro gbogbo nnkan wọnyi fun
wọn. Ẹnu ya wọn gidigidi gbogbo wọn si fi ohun si i pe
ki awọn ji wa si ile mi lowurọ ọjọ keji ki ọkunrin náà to
de, ki awọn ba lè gbọ iran ti ọkunrin náà yoo tun sọ, nitori
iroyin temi kò ni le to afojuba ti wọn. Loootọ bi ilẹ ti ń mọ hai ni ọjọ kẹji ni, wọn dé, nigba ti ọkùnrin naa paapaa si
fi máa wọ ile, ile mi ti kun kò gba ẹsẹ mọ. Ki ilẹ to mọ ni mo ti pàṣẹ ki awọn ọmọ ọdọ mi ṣe itọju oúnjẹ, ki o si to di pe ọkùnrin naa bẹ̀rẹ̀ itan rẹ̀ mo gbe agbọn ẹkọ mẹrin silẹ fun àwọn alejo wọnyi mo si wa ẹran si awo fun wọn. Olukuluku jẹ o yo o si mu omi. Lẹyin eyiini ni ọkùnrin naa dide ti o bẹ̀rẹ̀ si ọrọ i sọ, o wi bayii pé :
Inu mi dun lati ri ẹyin ọrẹ mi ti ẹ jokoo wọnyi lọmọde, lagba, lọkunrin, lobinrin. Bi kò ba si iru ifẹ ti ẹ ni si ọrẹ mi yii, n ko ni ṣe bayii ri yin. Nigba ti mo wa si iyin lánàá n kò ba yin ọrẹ mi yii nikan ni mo ba. O ki mi, o ṣe itọju mi daadaa, o si hu iwa ọmọlúwàbí si mi, adura mi pẹlu si ni pé, ki Ọlọ́run má jẹ ki iru iwa bayii tan laarin awa eniyan dudu laelae. 
Láìṣe àní-àní, ọrẹ mi yoo ti sọ itan fun yin nipa awọn obi mi ati nipa ohun ti oju mi ri ni igba eekinni ti mo lọ si Igbo irunmọlẹ. Mo si rò pe bi a kò ba ni purọ, ẹnikẹni ti o ba gbọ itan wọnni kò ni sairo pe n kò tún ni jẹ da aba ati ṣe Ọdẹ mọ. Ṣùgbọ́n bẹẹ kọ, mo ṣe Ọdẹ, nitori iṣẹ́ ti eniyan ba kọ ni i ṣe, ọja ti eniyan ba mọ ni si i ta, bẹẹ ni kò ni dara ki n dédé fi iṣẹ́ yii silẹ lọsan-an gangan, ki n si di ọmọle tabi agbẹgi. Dajudaju pẹlu, bi ẹ ba tilẹ gbọ pe mo tun lọ si igbo Ọdẹ, ẹ kò ni jẹ rò pe mo jẹ ba inu Igbo Irunmọlẹ lọ. Ṣùgbọ́n mo fẹ́ sọ fún yin, ibẹ ni mo ba lọ. Ẹni ti o ṣe ohun ti ẹnikan kò ṣe ri, oju oluwa rẹ̀ naa yoo ri nnkan ti 


 22
ẹnikan kò ri ri, kò si Ọdẹ ti i maa lọ sinu Igbo Irunmọlẹ léraléra bi emi ti n lọ nì, kò si si Ọdẹ ti iya jẹ bi emi, oju mi ri nnkan, bi o si ti yẹ ki o ṣe mi naa ni eyiini, nitori ọrọ owe awọn agba kò ni ṣaiṣẹ ti o wi pe, iku ogun nii pa akinkanju, iku odo nii pa omuwẹ, iku obinrin nii pa agbere, òwò ti ada ba mọ nii kan ada lẹyin, ohun ti a ba jẹ nii yoni, Ki Ọlọrun má jẹ ki ohun ti ẹ ba jẹ pa yin o. 
Nigba ti o di ọdun kan gbako ti mo ti pada ti igbẹ eekini ti mo lọ de, ni mo tun he ìbọn mi ni oru ọjọ kan bayii, ti mo gbe apo Ọdẹ mi, ti mo tun fi ori le ọna Igbo Irunmọlẹ, mo n fẹ́ lọ ṣe Ọdẹ. Nigba ti mo dide kuro ni ile mo tilẹ ṣebi ilẹ n fẹ mọ ni, àṣẹ ọganjọ oru ni mo dìde, òṣùpá aranmọju lo jẹ ki o dabi ẹni pe ilẹ̀ n mọ, nigba ti o si fi maa di pe a n ri ila ọwọ́ wakati meji pere lo ku ki n de ibi ti mo n lọ. Ọtọ ni ọna ibi ti mo gbà wọ Igbo Irunmọlẹ ni lílọ mi ti eleyii, n kò fẹ́ gba ibi ti ìṣáájú mọ, ki o má ba dabi ẹni pe emi ni mo n fi ọwọ mi fa ọran ti mo n ba nnkan ki nnkan pade, ti mọ n gbe jẹbẹtẹ le ara mi lọwọ. 
Mo de ọhun ni deede idakọmu, were mo si ti yara da ina mo sun iṣu ewura jẹ. Nigba ti mo jẹun tan mo ki ikoko mi bọ ẹnu mo ṣá ina si i, mo bẹ̀rẹ̀ si i gbadun ara mi ara mi si ya gege. Nigba ti o pẹ díẹ̀ mo pa ina ikoko mi mo si fi ikoko naa sinu àpò, nigba ti mo si gbe oju wo agbegbe ibi ti mo wa, mo ri igi obi meji, ọkan kò ni eso ṣùgbọ́n ekeji ni, mo si ka eso rẹ̀ naa, o jẹ padi mẹta, nigba ti mo là wọn gbogbo ọmọ obi ti mo ba jẹ mẹwaa. Mo mu ọkan ti o tobi ju ninu wọn mo bo o, o jẹ ajoopa, mo si pa a o ni awẹ mẹrin. Nigba ti o si ti jẹ pe iru obi bẹẹ dara fun pipa bọ ìbọn, mo gbe ìbọn mi tì mo fi obi yii bọ ọ, ṣùgbọ́n nigba ti mo da obi naa, kò fọ rere, ṣe, bi yoo ba fọ rere, o yẹ ki awẹ meji da ojú de ki meji ṣi oju si? Ṣùgbọ́n kò rí bẹẹ fun oun, igba miiran mẹ́ta a da oju de ọkan a ṣi oju si, igba miiran ẹ̀wẹ̀, mẹrẹẹrin a da oju de, ọran obi naa kò tilẹ ye mi, nigba ti mo si da a fun ọpọlọpọ igba ti ko fọ rere, mo tikara mi ṣi oju meji si oke mo da oju meji de mo wi pe, ọwọ ara ẹni ni a fi i tun ọran ara ẹni ṣe ọjare bi 

 23

ìwọ obi yii ko ba fọ rere n o fọ rere fun ọ. Lẹyin ti mo ṣe bẹ́ẹ̀ tan mo gbe ìbọn mi o di igbo ẹran.
Didide ti mo dide, ẹsẹ osi ni mo fi kọ, ẹsẹ iya mi ni, igbakigba ti mo ba ti fi ẹsẹ naa kọ si nnkan kan, nnkan naa kò ni dara. Eleyii ba mi lẹru díẹ̀, ibi ti mo si ti duro ti mo bẹ̀rẹ̀ sí i ronu nipa ẹsẹ buruku ti mo kọ yii ni ẹyẹ owiwi kan fò kọjá ti o si fi iyẹ gba mi loju, bẹẹ ni ami buruku patapata gbaa ni. Mo duro to ìṣẹ́jú mẹ́wàá loju kan ti mo n ronu àpẹẹrẹ buburu wọnyi, ni ikẹyin ṣa mo gbe iku tà mo ni, 'Họwu o, ṣe eniyan ki i ku lẹẹmeji! Bi iku ba pa mi maa maa lọ'. Mo tẹ ori mọ inu igbo yii mo n wa ẹranko kiri. Nigba ti o pẹ naa, mo ri ẹranko, agbọnrin ni. Ibi idi ni agbọnrin naa kọ si mi, mo si duro bi ẹni pe ki o kọ ori si mi ṣùgbọ́n kò ṣe bẹẹ, níkẹyìn mo yin ìbọn lu u ìbọn mi si ba a ni idi ṣùgbọ́n kò pa a, o ki ire mọlẹ o n sa wọnkuwọnku lọ emi naa si mu ati ada ati ìbọn mi mo sa tẹ le e. Mo sa titi n kò ba a, nigba ti o si pẹ díẹ̀ mo ri i o sa wọ iho inu apata nla kan bayii emi naa si wọ ibẹ ti i. 
"Inu apata naa tobi o si ṣokunkun dudu, lati igba ti mo si ti wọ inu rẹ̀ ni n kò si ti ri ẹranko naa daadaa mọ, iro ẹsẹ rẹ̀ ni mo n tẹ le. Nigba ti mo tilẹ de ibikan ń kò ri ẹranko naa mọ rara bẹẹ ni n kò si gbọ iro ẹsẹ rẹ̀. O ya mi lẹ́nu bi o ti ṣe rin ni aarin naa mo si bẹ̀rẹ̀ si iwa a kiri. Ibi ti mo ti n ṣe eyi ni mo dede ri ti ẹnikan di mi ni ọwọ ọtun mu ti o si lọ mi ni apa sẹyin ti o gba mi ni eti. Ọwọ ẹni naa mu haihai, bi mo si ti n gbiyanju ati gba ara mi lọwọ rẹ̀ o fi ọwọ osi di mi ni ọrùn mu o fun un dain-dain o si n ti mi lọ gẹ̀ẹ́-gẹ̀ẹ́ o n gba mi leti bi o ti n lọ. Nigba ti o pẹ ti iya wọnyi dun mi mo bẹ̀rẹ̀ si i ke wi pe, jọwọ fi mi silẹ n kò ni pa agbọnrin rẹ mọ!" 'Jọwọ fi mi silẹ n kò ni pa agbọnrin rẹ mọ! Ṣùgbọ́n kò da mi lohun o sa n ti mi lọ o si n fi iya jẹ mi bi o ti n lọ, igba miiran a ja mi leekan, igba miiran a kàn mi ni iko, kò si ohun ti kò fi oju mi ri bẹẹ ni n kò tilẹ kuku ri i nitori ni inu okunkun biribiri ni a ń lọ. Nigba ti o pẹ díẹ̀ a ja si i gbangba. Igbayi ni mo to wa rí ọkunrin naa, kò ga pupọ o si ni ike nla kan lẹyin, ọpẹ ni o bo o ni ara, ara rẹ̀ dabi ara ẹja. O ni apa meji 

24

ẹsẹ mejì ati oju meji bi ti eniyan , ṣugbọn o ni iru kékeré kan ni idi oju rẹ̀ si tobi pupọ, ọkọọkan to ti ẹni mẹfa,ó ń pupa bi ẹyin ina. Nigba ti a ja si gbangba tan o sọ fun mi pe ki n bẹrẹ ki n si fi ọwọ mi ti orunkun, mo si ṣe bẹẹ . 
Igba ti o mọ pe mo ṣe bẹẹ tan o bọ le mi lẹyin o si ta mi
ni ipa o ni ki n maa gbe oun ka bi ẹṣin. Bi mo fẹ bi mo kọ ni mo bẹ̀rẹ̀ si i ṣe eleyii pẹlu. Mo fẹ ki ẹ mọ̀ pe o ti gba ìbọn mi paapaa lọwọ mi ki a to ti inu iho jade, igba ti o si fi wà lori mi ti o n gùn mi ka wọnyi ọwọ́ rẹ̀ ni ìbọn mi wà.

 Inu papa ni ibi gbangba ti a ja si yii ibẹ si ni iya tì jẹ mi ju. Ki o to di pe o gun mi lẹyin ni o ti ṣẹ ọpọlọpọ 
paṣan ti o ko wọn lọwọ, igba ti o si tì ta mi ni ipa ti o fi 
ibi ti n o máa ba lọ han mi ti mo si n lọ ni o ti bẹrẹ si i rẹrin-in
ti o si n da itọ ẹnu rẹ̀ le mi lori ; igba ti o ba rẹ̀ mi diẹ ti mo ba gbe ẹyin si oke díẹ̀ a ko pasan bo mi emi a si tun ki ire mọlẹ emi a maa sa lọ, igba mìíràn a sọ fun mi pe ki n maa yán bi ẹṣin, igba ti mo ba si n ke ti ohun mi kò ba ba ti ẹṣin mu, a gba mi ni eti leralera, igba miiran a ni ki n maa sọ oun soke bi ẹṣin, ọran dandan si ni pe ki n ṣe bẹ́ẹ̀ bi n kò ṣe bẹ́ẹ̀ a ko patiẹ bò mi. Ibi ti mo ti n gbe e ka yii ni a ti de ibikan ti iho nla kan bayii wà ibẹ ni o si ti sọkalẹ lẹyin mi ti o mu okun nla kan ti o fi dè mi ni apa mejeeji sẹyin, nigba ti o si ṣe bẹ́ẹ̀ tan o wọ inu iho naa lọ o mu ẹ̀wọ̀n nla kan jáde o si ki i bọ mi lọrun, kò fun un mọ mi pupọ ṣùgbọ́n o dẹ̀ ẹ to ibi ti mo le ri aye maa mi daradara, lẹyin eleyini ni o so ẹwọn naa mọ igi nla kan o si tun pada wọ inu iho naa lọ, àṣé ile ọkùnrin naa ni eyini. 
" O to deedee agogo meji ki a to de ile rẹ̀ yii, nigba ti mo si ri i pe o wọ ile tan mo bẹrẹ mu ẹkun, mo n sun, mo rọra n sun ẹkun naa ni nitori bi mo ba ké pupọ ju o le bọ si ode ki o tun fi iya jẹ mi si i. Nigba ti o to agogo mẹrin àbọ̀, ọkùnrin naa jáde lati inu iho o si wa si ọdọ mi, o fi ọwọ tẹ̀ mi ni ikùn lati wò boya ebi n pa mi, lẹyin ti o si ri i pe ikùn mi kò jù pẹlẹbẹ lọ o tun pada wō inu iho lọ o mu iṣu tutu ti a kò se, o la a si wẹwẹ, o gbe e si ilẹ niwaju mi, o wi pe ki n kunlẹ ki n maa fi ẹnu mu un jẹ. Mo jẹ díẹ̀ iṣu naa kò si lọ ni ọfun mi, mo ba fi ìyókù silẹ ni temi. 

 25
Lẹyin eyiini ni o tu ẹwọn kuro ni ọrun mi, ti o tu okun kuro ni apa mi ti o si tun gùn mi ti mo tun bẹ̀rẹ̀ si i gbe e kaakiri ni igbo yii. O to agogo meje alẹ ki n to pada si ile rẹ, nigba ti a si de oun paapaa jẹ lara iṣu ti mo jẹ kù lẹẹkan emi naa sì jẹ iyoku. Lẹyin eyi ni o tun dè mi bi i ti i maa ṣe o so mi mọ igi o wọ inu iho naa lọ, ó sùn. 
" Gẹgẹ bi ẹyin naa ti lè mọ n kò sun mọju ọjọ naa inu ni mo n rò ti mo si n pohunrere ẹkun. Nigba ti o ṣe ilẹ ọjọ keji mọ ọkùnrin yii si tun fun mi ni iṣu tutu bi ti àná jẹ. Lẹyin naa o tu mi o si tun gùn mi bi i ti i maa ṣe, bẹẹ ni mo tun gbe e titi ilẹ ọjọ keji yìí fi ṣu, nigba ti o si di alẹ ti a pada wa si ile rẹ̀ o tun fi ẹwọn nla nì bọ mi lọrun o so mi mọ igi, lẹyin ti mo si jẹ iṣu tutu tan o wọ inu iho rẹ̀ lọ, o sùn. 
" Ẹ lè rò pe o yẹ ki n ti gba ara mi lati ọjọ yii, òótọ́ ni. Ohun ti o jẹ ki o ri bẹẹ ni pe ati igba ti o ti kọ mu mi ni o ti gba ìbọn mi lọ́wọ́ mi, igba ti a si de ile rẹ̀ o gbe e lọ sinu ihò, o tilẹ gba apo Ọdẹ mi pẹlu. Lati ọjọ ti mo si ti de ibẹ, kò jẹ ki n wọ ile rẹ̀ naa, bi o ba ti di pe a de ibẹ, didè ni idè mi mọ igi. Iba oogun diẹ ti o si kù si ara mi ni mo sà, ṣùgbọ́n ọkan kò jẹ ninu wọn, mo pe ogede titi ọran naa kò loju, nigba ti o wa pẹ ṣa, ibi ti mo ti ṣina ye mi, mo ri i pe mo n ṣe oogun ṣá ni n kò fi ti Ọlọrun ṣe! Mo ti gbagbe pe Oun ni o da ewe ti o si da egbo igi. Ki ilẹ ọjọ kẹta to mọ ṣá mo ke si Ọlọ́run mo wi bayii pe: 'Olódùmarè, Ọlọ́jọ́ oni, ọ̀ràn yii mà pọ̀ jù mi lọ! Bá mi ṣe e o, ba mi ṣe e, emi kò mà le nikan ṣe e o, Ọlọ́run jọ̀wọ́ ba mi ṣe e. Má jẹ ki n di ìjẹ fun ọkùnrin yii, má jẹ ki o fi agbari mi fọn fere, má jẹ ki n ṣègbé sinu igbo yii, má jẹ ki n ti iyin di ero ọrun, má jẹ ki n ku bi adìẹ ti i ku, má si jẹ ki ọkùnrin yii jẹ mi bi ologbo ti i jẹ ekute. Bi eleegun ba bọ eegun titi ọdọ Rẹ ni yoo fi abọ si, bi oniṣango bọ ṣango titi ọdọ Rẹ ni yoo fi abọ si, bi ọlọya bọ Ọya titi ọdọ Re ni yoo tun fi abọ si. Àwọn onimalẹ a maa sin Ọ gẹgẹ bi Anabi, awọn onigbagbọ a maa fi gbogbo ọjọ́ aye wọn fun Ọ. Jọ̀wọ́ yọ mi o, jọ̀wọ́ yọ mi, emi kò le nikan yọ ara mi Ọlọ́run jọ̀wọ́ yọ mi'. 


26 

Bayii ni mo sọ ni oru ọjọ náà ti mo si fi ọkan tẹ Ọlọrun.
Nigba ti ilẹ mọ ti ọkunrin yii jade ti o tun gbe iṣu tutu
fun mi ni Ọlọrun fi ọrọ kan si mi ni ẹnu ti mo ṣe ìbéèrè 
kan lọwọ ọkunrin náà ti mo si wi pe : " Ẹ jọwọ, ọga, mo bẹ̀
yin ẹ ma ṣaisọ idi rẹ̀ fun mi ti ẹ ki i fi i ṣe iṣu ki o to di pe
ẹ n jẹ ẹ." O wò mí tiyanu tiyanu o si wi pe oun kọ mọ pe!
ohun kan wà ti orukọ rẹ̀ n jẹ iṣu sise. Lẹyin: eyiini ni mo
tubọ la a ye e pe bi eniyan ba se iṣu yoo dùn ju igba ti eniyan 
kò se e lọ. Lẹyin ti o si bi mi bọya mo lè se iṣu fun oun
jẹ ti mo si sọ fun un pe mo lè se e, o tu mi silẹ. Mo da ina
mo se iṣu, iṣu jinna mo ho o mo si fi i fun ki o máa jẹ ẹ;
nigba ti o tọ iṣu yii wò o dùn mọ ọn pupọ o si bẹrẹ sì i ba mi sọrọ dáadáa . 

Ibi ti a ti n sọrọ yii a sọrọ kan ibọn o sì beere ilo rẹ̀ mo
si wi fun un pe ohun igbadun náà ni, ati pe bi mo ba ti
ẹnu ibọn mi bọ ẹnu ẹnikẹni ti mo si bẹrẹ si i fi ọwọ ra
ibọn náà ni idi, omi yoo jade lati inu ibọn náà si ẹnu olúwa rẹ̀, omi náà yoo si dara to bẹẹ ti ongbẹ kì yoo gbẹ oluwa rẹ̀
di ọjọ meje gbako. Nigba ti o gbọ bayii o yara wọ inu iho
rẹ̀ lọ o gbe ibọn mi jade ; were o fi ibọn mi bọ ẹnu 'o ni
ki n fi ọwọ ra a ni idi. Ẹyẹ fẹ fò wọn sọ òkò si i ni
ọran náà bọ si: mo gbe ibọn mi lọwọ mo ṣa a, o dun,
ọkunrin yii si ṣubululẹ, o ku.

" Bẹẹ ni mo ri ẹyin ọkunrin náà ṣugbọn n kò gbọdọ yọ
ju bẹẹ lọ nitori pe n kò mọ ibi ti mo wà rara. Ohun ti mo
kọ ṣe lẹyin ti mo pa a tan ni pe mo wọ inu iho rẹ̀ nì lọ,
nigba ti mo si de inu rẹ̀ tan ọniruuru ohun alumọnì aye yii
ni mo ba—awọn bi ilẹkẹ sẹgi, iyùn, lagidigba ; ati awọn
oniruuru aṣọ bi àrán, sányán, alaari, àdìrẹ ati awọn kijipa
ti o gbẹ hau ti wọn si lù ni òlùpopo. Mo tun ri oniruuru
fila awọn bi okiribi, eletiaja, ati akẹtẹ ; mo si ri ade mẹta
ti a fi ilẹkẹ ṣe, bi ọba ba de wọn kò si ẹni ti o lè ri oju ọba
náà , ilẹkẹ yoo bo o loju : awọn ade náà dara pupọ. Mo ba
ọpọlọpọ iṣu nibẹ pẹlu, mo mu ninu wọn mo si se e,
lẹyin ti mo jẹ ẹ tan mo ko eyi ti o ni laari ju lọ ninu awọn
ohun alumọni wọnni, mo di wọn dáadáa, mo gbe ibọn ati
apo ọdẹ mi mo n rin ka boya ma jẹ de ibi ti mo mọ̀ ki


 27

n kọ ori si ile. Ṣugbọn kàkà ki ewe agbọn rọ pipele ni
n pele si i ibi ti mo ti n wa ọna ka mo tubọ n ṣina ni.

 Nigba ti o ṣe mo bẹrẹ si i gbọ ilu laarin inu papa yii mo
si kọ ori si apa ibi ti mo ti n gbọ ilu náà . Laipẹ mo de ibẹ
mo si ri ìlú kekere kan: ilu awọn iwin ni. Awọn iwin
wọnyi yatọ si awọn ti mo ti máa n ri, bi eniyan ni gbogbo
wọn ri, tọkunrin tobinrin wọn ni o wọ aṣọ daradara :
wọn dara bi ẹyẹ ologe. Lọjọ ti mo de ilu yii ọmọ ọba
ibẹ n ṣe ọdun gbogbo wọn si pejọ si aarin ọja wọn, ọba
wọn paapaa si jokoo si ori itẹ o n wò bi ọmọ oun ti n jo lori
ẹṣin. Nigba ti mo yọ si ibẹ gbogbo wọn lo bẹrẹ si ijo yi
ọmọ ọba ka, ijo náà si wọ wọn lara to bẹẹ ti wọn kò fi ri

mi, ṣugbọn ọba wọn ti ri mi bi mo ti yọ lọkankan o si ran
ẹnikan ti o duro ni ẹba ọdọ rẹ̀ ki o lọ pe mi wa. Mo lọ;
nigba ti mo si de ọdọ rẹ̀ ti mo ri i pe ọba ni, mo dọbalẹ
gbalaja, mo ku erupẹ le ori mo si ki i ' Kabiyesi. Lẹyin
eyiinì o wi fun mi ki n dide o si kọju si mi o bẹrẹ si ọrọ
i sọ o wi pe: ' Ọpọlọpọ awọn iwin ti n bẹ ninu aye yii a
maa korira awọn ọmọ eniyan : wọn a máa dẹru ba wọn ni
ọsan wọn a si máa le wọn ka ni oru ; wọn a máa ṣaata
wọn, wọn a si máa da ṣiọ wọn ; ṣugbọn emi korira awọn
iwin bẹẹ emi a máa ba awọn eniyan mu ọrẹ, nitori ọgbọn inu
wọn ; nitori eleyii, mo fẹ ki o sọ ẹru ori rẹ kalẹ ki o jokoo
si ibi ẹsẹ mi, ki o si máa wo iran. Inu mi dun lati
gbọ ọrọ ti ọba yii sọ, bi mo si ti jokoo tan ti mo ṣe àkíyèsí pe
wọn kò lu ilu wọn daradara, mo tọrọ aaye lọwọ ọba ki
o jẹ ki n lọ ba wọn lu u, o si fun mi laaye o wí fun olori
awọn onilu pe ki o gbe ilu kan fun mi ki awọn iyoku si
da ilu ti wọn duro ; wọn ba gbe Gángan kan fun mi.

Tẹlẹ-tẹlẹ mo ti kọ ilu lilu nigba ti mo wà ni ọmọde
nitori nigba ti n kò ba ti ba baba mi lọ si i igbẹ ọdẹ ẹgbọn
mi kan ti i máa lu ilu ni mo má n ba kiri, Eleyii tubọ fun
mi ni iyì laarin awọn iwin yii: mo gbe ilu mo bẹrẹ si ilu
u gbogbo wọn si bẹrẹ si i jo. Ẹyin ọrẹ mi, awọn iwin a
máa jo o jare, wọn jo ju kokoro lọ, Nigba ti mo lu ilu
dara pupọ ọba pàápàá dide lori itẹ oun naa fi ijo si i; inu
emi náà tubọ dùn mo tubọ tẹ gọngọ mọ oju ilu mo bẹrẹ

28  

Pẹ̀lẹ́ mo n pa guuru mọ ọba. O pẹ pupọ ki ijo yii to pari, lẹyin ti o si pari tan ọba mu mi lọ si ile o si fi oúnjẹ dídùn fun mi. Nigba ti mo jẹun tan o fi ile kan ta mi lọrẹ o si fun mi ni iranṣẹkunrin ati iranṣẹbinrin o si tun wi fun mi pẹlu pe ki n maa ba o n gbe, ki n fi ibẹ ṣe ibugbe mi, ṣùgbọ́n bi mo ba n fẹ lọ wo àwọn eniyan mi ni ilu mi oun yoo fun mi ni awọn ti yoo maa mu mi lọ si ibẹ, yoo wa jẹ pe mo n lọ si ibẹ bi alejo lasan ki n si pada werewere ni. Ọrọ rẹ̀ wọ̀ mi leti mo sì gbà bi o ti wi. 

"Mo pẹ pupọ ni ilu yii mo sì gbadun gidigidi. Ọba ibẹ fẹran mi ju ẹmi: ojoojumọ ni i maa wa ọna ati mu inu mi dun, ti i maa kẹ mi, ti i maa gẹ̀ mi, ti i si maa ṣe mi bi ọmọ. Bakan naa si ni ọ̀pọ̀lọpọ̀ awọn ara ilu naa maa n ṣe mi loore ti wọn si fẹ́ràn mi ṣinndodo. Nipa temi pẹlu, mo ti ba ọkan mi pinnu lati tẹ gbogbo wọn lọ́rùn de ibi ti ipa mi ba lè mọ. Kò si ohun ti ẹnikẹni ninu wọn lè ibi ti ipa mi ba lè mọ. Kò si ohun ti ẹnìkan ninu wọn lè bẹ̀ mi ti n kò ni i ṣe kò si ibi ti ọba wọn lè ran mi ti emi kò ni i lọ : gbogbo wọn dabi ọmọ iya mi. 

 Bi o ti wù ti aya pọ to ọkọ kò ni ṣaini aayo ninu
wọn—-mo ni ọrẹ kan ni ilu yii ti o fi ara mọ mi ju awọn
iyoku lọ; gbajumọ hauhau ni ẹnu rẹ̀ tó ilẹ ni ilu dáadáa .
O ṣe ni ọjọ kan ọrẹ mi náà tọ mi wa o si wi fun mi bayii
pe: ' Akara-oogun, njẹ iwọ mọ pe awọn ara ilu yìí n gbero
ati pa ọba bẹẹ ? O dun mi lati sọ fun ọ pe wọn ti dimọlu
wọn si ti ba aayo iyawo ọba mulẹ bi awọn yoo ti ṣe mu
un, wọn fi obi kan fun obinrin náà lati fi i fun ọba jẹ,
o si daju pe bi ọba ba lè fi ẹnu kan obi yii were ni yoo ku.
O pẹ ti awọn ilu ti wà ni idi ọrọ náà alẹ ana ni wọn si to
fi ori rẹ̀ ti si ibikan ni mo ba ni ki wa fun ọ ni iroyin
náà lonii. Ẹru bà mi lati gbọ ọrọ yii mo si lọ si ọdọ ọba
mo sọ fun un. Diẹ lo kù ki o má gba mi gbọ nitori o ti
gbẹkẹle obinrin rẹ̀ yii pupọ jù. Nigba ti o pẹ ṣa o pinnu
pe bi obinrin náà ba fi obi fun oun, oun kò ni jẹ ẹ oun yoo
rọra fi obi náà pamọ.

 Nigba ti o di owurọ ọjọ keji lẹyin ti ọba ati iyawo rẹ̀
jẹun tan ni obinrin náà pe ọba o si wi pe: " Kabiyesi, mo
tilẹ gbagbe ki n sọ fun yin lanaa, emi ati ọkan ninu awọn


 29

ayaba lọ si ile ọrẹ yin kan o si fun wa ni obi mẹrin.
Nigba ti a pin obi náà , meji kàn mi. Gẹgẹ bi ẹyin náà ti
mọ n kò lè jẹ nnkan kan ki n da yin si, ati ana náà ni mo ti
di ti yin sinu ewe ti mo si jẹ temi ; mo tilẹ gbe e bi ẹni
ki n fun yin lanaa ṣugbọn mo gbagbe. O dara ti n ko
fun yin náà : nitori akoko ti ẹ ba ṣẹṣẹ jẹ iru ounjẹ bayii ni
obi dun lati fi pa ẹnu—obi náà ni yi o baale mi, ki ẹ jọwọ
ki ẹ ba mi fi ọwọ ba a bẹẹ ." Bi o ti wi bayii tan o fi obi
náà le ọba lọwọ ṣugbọn dipo ki o n jẹ ẹ o rọra fi i pamọ o
si ṣe bi ẹni pe oun ti jẹ ẹ.

Titi ilẹ ọjọ náà fi ṣu inu ko run ọba nnkan kan kò si
ṣe e. Ilẹ ọjọ kejì tun mọ, pẹlu alaafia ni o ji; bẹẹ bẹẹ ọsẹ
kan n pe sibẹsibẹ koko ni ara ọba le. Nigba ti o ṣe awọn
ilu tun pe igbimọ wọn ranṣẹ si iyawo ọba yii wọn si
bi i bi ọran náà ti ṣe ri bẹẹ , nigba ti o si sọ bi oun ti ṣe fun
ọba tan o wi pe :

 Ẹ ma ṣe rò pé mo jẹ tan yin jẹ rara, mo fẹ ki ẹ mi
pe kò si nnkan ti mo gba lọwọ ọkunrin náà lati ọjọ ti o ti
sọ pe oun fẹ mi ; ṣe ẹni ti o ba n ri mi lode yoo máa rò pe oun
lo n ṣe nnkan gbogbo fun mi !—irọ ni; bi o ti lowo to nì
kò lé fi eepinni ba ẹnikẹni ṣire; ọpẹlọpẹ ejika ti kò jẹ ki ẹwu ko bọ, ọpẹlọpẹ iya mi ti kò jẹ ki ebi yọ mi loju jẹ bi
kò ba si ti iya mi emi iba má rin ni igboro ilu bayii,
eṣinṣin iba máa kùn mi aja iba si máa gbo mi ; o l'awun ju aja ti o pọ ounjẹ silẹ tan ti o tun n pada ko o jẹ. Bi ẹ si ti
n wo o nì o gbadun faari to nnkan : igba ti o ba jàjà lọ si ilu
onilu ti o ba ri bi awọn ayaba ti n ṣe tan a ṣẹṣẹ de a máa ṣe
kùtàkùtà a ni oun n fẹ ge aṣọ fun mi: oloriburuku, ọlọ́rùnbùrùjà afi bi ẹ pa a dandan. Ọna pipa rẹ̀ náà si ni yi—
kò jù kekere lọ—bi o ba ti di oru oni ti gbogbo eniyan ba
ti ṣun tan n o dide n o ṣilẹkun aafin sílẹ̀ ki ẹ yan awọn
akọni ọkunrin mẹrin ti awọn ti ida ki wọn wọle ; iyara
ti ẹ ba ri ti ferese rẹ̀ ba ṣi silẹ ki ẹ wọ ọ, ibẹ ni ọba wà;
ẹnikẹni ti ẹ ba si ri ni ibẹ pipa ni ki ẹ pa a.

" Bayii ni obinrin yii sọ ti o ba awọn ara ilu gbero, o
sẹ ọkọ rẹ̀ nitori owo ki Ọlọrun Alaanu má jẹ ki ẹnikẹni
ninu ẹyin ti ẹ jẹ ọkunrin ba iru obinrin bayii pade o.

30

" Ile ti mo n gbe wà ninu aafin o si pẹ ki n to gbọ ọtẹ
ti awọn ara ilu di yi ṣugbọn were ti mo gbọ ni mo ti
dide o di ile ọba. Nigba ti mo de ẹyinkunle ọba ni ọkan-
kan iyara ibi ti oun ati iyawo buburu yii máa n sùn, mo jókòó le 
 ori ilẹ mo n wò boya laipẹ ferese kaǹlè ṣi. Loootọ, kò pẹ
ti mo jokoo náà ti mo ri ti obinrin yii ṣi ferese kan, diẹ lo
tilẹ ku ki o gba mi lori. Lẹyin eyi o ṣi ilẹkun ẹnu ọna
iyara náà o si tun bẹrẹ si i ṣi oriṣiiriṣii awọn ilẹkun bẹẹ bẹẹ 
gbogbo ti o ni lati ṣi ki o to di pe o jade si gbangba. Bi
o ti n ṣe bayii ni mo n wo o, nigba ti mo si mọ pe o ti jade
tan ti o lọ si ibi ilẹkun nla ti ẹnu ọna ode patapata, mo
yara wọ inu iyara ọba lọ mo si ji i mo fa a lọwọ, bi o sì
ti wò mi loju ti o mọ pe emi ni ti o si n fẹ sọrọ, mo ju ọwọ
si i ki o dakẹ mo si fa a jade, mo mu un lọ si ile mi mo ni
ki o sun o si ṣe bẹẹ . Lẹyin náà mo tun pada lọ si iyara rẹ̀
mo sì pa ferese nì de. Laipẹ obinrin yii pada o si lọ si
iyara miiran lọ sun. Nigba ti o pẹ diẹ ti o ti de iyara ti o
si bẹrẹ si i hanrun, mo rọra ṣi ferese iyara rẹ̀ silẹ mo ba
temi lọ. Sibẹsibẹ n kò ba ile mi lọ mo rọra jokoo si gẹ̀rú
kan bayii ti wọn yọ si ile kan ti n bẹ ninu aafin, lati ibẹ
ni mo si le ri ode gbangba. Mo jokoo tai jokoo náà ni mo ri
awọn mẹrin nì ti wọn wọle ti awọn ti ida lọwọ wọn, wọn ba ọna inu ile ọba lọ emi náà si rọra dide mo yọ
kẹlẹkẹlẹ tẹle wọn. Bi wọn ti ri ferese ti o ṣi silẹ ṣe ni
wọn fò bẹ sinu ile, ẹyẹ-kò-sọka wọn si ti pa obìnrin 
yii wọn ge e wẹwẹ nireti pe awọn ri ẹyin ọba. Ṣugbọn
wọn n purọ ni: ẹni ti o ba da eeru ni eeru í tọ̀; ẹni ti o ba
fa ọran ni ọran i ba ; ẹni ti o ba pe ija ni ija i da lohun ;
ibi kò si ni ṣaigbẹhin eniyan buburu. Bẹẹ ni obinrin yii ku
bi aja ti o si ra danu bi ọgẹdẹ ti Olodumare si gbe ọba
rere nì leke wọn.

" Gbogbo nnkan ti mo ṣe nì kò ye ọba rara owurọ ọjọ 
keji ni mo to la a ye e. Nigba ti o gbọ ẹru ba a pupọ o 
iyin fun Ọlọrun o si dupẹ lọwọ mi. Lẹyin eyiini ni mo
sọ fun un ki o lọ wo obi ijeloo bi ọ ba ti ri níbi ti o fi i si,
nigba ti o si de ibẹ obi yii ti di odi ẹyin, o ri kẹ̀nkẹ̀kẹnkẹ ;
ibaṣepe ọba lọ jẹ obi náà ni, bẹ́ẹ̀ ni iba ta ka inu rẹ̀ bi
iṣu.


 31

 Bayii ni Ọlọrun yọ ọba ninu ijamba ẹkeji yii ki wọn
to tun gbe ẹkẹta fun un. '
" Ẹranko buburu kan wà ni ilu yìí, ẹkun oloju kan ni, igbakuugba ni o maa n yọ awọn ara ilu naa lẹnu a maa pa wọn bi o ba ti fẹ́, bi o si ti wù ki wọn gbiyanju ati pa oun to ko ni ṣeé ṣe. Nigba ti o ṣe gbogbo ilu dimọlu wọn pe babaláwo jọ wọn si ba wọn di ọ̀tẹ̀ bayii pe, ki gbogbo awọn babalawo ilu tọ ọba lọ ki wọn si wi fun un pe ki o lu agogo ki gbogbo awọn ara ilu pe jọ sinu ọjà ni ọjọ kan nitori ti awọn ni ọrọ kan isọ ti awọn ṣẹ̀ṣẹ̀ gbọ lati ẹnu awọn anjọnnu, ati pe bi ọba ba ṣe bẹẹ ti gbogbo ilu ba pe tan, ki olori awọn babalawo dìde kí o bẹ̀rẹ̀ si ọrọ i sọ fun awọn ilu ki o wi bayii pe, Ẹ ku ijokoo o ẹyin ilu, ọrọ nipa ti ẹkun oloju kan yii ni a pe yin si ti a ni ki a ba yin sọ. Awọn anjọnnu sọ fún wa láìpẹ́ yii pe bi a kò ba fẹ ki ẹranko naa yọ wa lẹ́nu mọ, a o ni lati pe yin jọ ki a tikara wa mu ẹnikan nínú yin lọ fun ẹranko naa pa jẹ (yoo wa jẹ pe oluwa rẹ ru gbogbo ẹsẹ ilu lọ) ati pe ẹni ti a o ba mu lọ yoo jẹ ẹni ti o tikara rẹ sọ pe oun n fẹ́ lọ (a kò gbọ́dọ̀ mu oluwa rẹ pẹlu agbara) àwọn anjọnnu si tun wi pẹlu pe bi a kò ba lè ri ẹnikẹ́ni ti o le ṣe bẹ́ẹ̀ ku nitori ilu rẹ laarin yin, bi a fẹ́ bí a kọ̀ a ni lati fi ọba wa ta ẹranko naa lọrẹ bi a kò ba si tun lè ṣe eleyiini wayi o, dipo ẹranko kan, ẹranko meje ni yoo wa maa yọ wa lẹ́nu ọgọ́rùn-ún iwo ni yoo si maa wà ni ori ọ̀kọ̀ọ̀kan ninu wọn, nitori naa a fẹ ki ẹ gba ọrọ naa yẹ wo o 
" Lóòótọ́ awọn ara ilu yii n di ọ̀tẹ̀ nla wọn si n di rikiṣi titobi wọn gbagbe pe ẹni ti Ọlọrun kò ba mu kò si ẹni ti o lè mu oluwa rẹ. Ẹ kò ri iru ọrọ ti wọn fi si olori babalawo lẹ́nu nì? Wọn ti mọ pe kò si ọna ti ọba lè gbà yọ nitori ẹnikẹ́ni ninu wọn kò fi oju kan anjọnnu kò si si ẹni ti o lè dede dide lọ ku lasan bẹẹ ni gbogbo ilu lo pe nigba ti wọn n pero yii, o ku emi o ku ọba, o ku iyawo ọba kan o si ku àwọn ọmọ ọba meji pẹlu ìránṣẹ́ rẹ̀ kan. 
"Nigba ti o ṣe awọn babalawo wọnyi wa wọn si sọrọ
wọn ọba si ṣe bi wọn ti wi laimọ ero wọn—o pe awọn
ilu jọ.

32 

" Nigba ti gbogbo wọn jokoo tan olori babalawo dide o
si sọrọ bi awọn ilu ti fi si i lẹnu. Bi o si ti pari ọrọ rẹ̀ tan
o béèrè bi ẹnikẹni ba wà ti o ṣetan lati fi ara rẹ̀ ta iku lọrẹ
ṣugbọn ẹnikan kò jade wọn n wo ara wọn loju. Nikẹyin
ọba dide o si wi fun wọn pe niwọn igba ti kò ti si ẹni ti o
lẹ fi ọwọ sọ aya nitori ọran náà oun ṣetan lati lọ ki ẹranko
náà pa oun jẹ. 'Tayọtayọ ni gbogbo awọn ara ilu yi fi gbà
hee ti wọn si bẹrẹ sì i dupẹ ẹlẹya lọwọ ọba. 

 Mo rọju ki ọba pari ọrọ rẹ̀, bi o si ti jokoo ni mo dide
mo si wi bayii pé :

 Kabiyesi, ẹ kò ni ku iku kan, ẹmi mi ni yoo dipo
ti yin mo ṣetan lati lọ'. 

" Nigba ti mo sọ bayii tan, ọba wò mi o bu si ẹkun o
si bẹ̀ mi ki n má lọ ṣugbọn mo ti pinnu ati lọ. O wi titi
n kò gbọ mo wi pe jagudapaali n o lọ ọkan mi ti dide gbaa
gbogbo ọrọ ti o n sọ, ẹyin eti mi lo n ba lọ ; mo dide ni
ilẹ fuu mo ni ki awọn iwin náà mu mi lọ si iho ẹranko náà 
ki n lọ pade iku mi. Bẹẹ ni gbogbo wọn tẹ le mi tibinu-
tibinu wọn kò si kaaanu mi wọn n wi pe ẹmi ni o fi ọwọ
mi fa ọran ti mo si ri i. Ki n to lọ mo ranṣẹ lọ si ile mi
ki wọn ba mi mu ada ati ọbẹ aṣóró mi wọn si ti mu
wọn de, temi ti ada ati ọbẹ ni mo ń lọ; ṣugbọn awọn
iwin wọnyi ń fi mi rẹrin-in ni, nitori ẹni ti o ṣe ju temi kò
le pa iru ẹranko yii (gẹgẹ bi ero wọn). Laipẹ naa a de ibi
iho yii, iho náà tobi pupọ o si wà ni abẹ okuta nla kan.
Bi mo ti de ibẹ mo fa ada mi yọ, mo mu ọbẹ aṣóró mi,
mo san ṣokoto mi le dáadáa , mo si pe ọfẹ ki eekan ẹranko
náà wọle. Lẹyin eyiini ni mo bọ sinu iho náà ti mo n wa
ẹranko yii kiri; ọfọ ti mo pe nì jẹ, eekan ẹkun náà si ti wọle
ki n to ri ohun pàápàá . Bi o ti ri mi o fi opopo ọdọ mi ṣe ọna
o n sa bọ. Bi o si tilẹ jẹ pe ẹru rẹ̀ bà mi, sibẹ mo pinnu
ati pa itu ọwọ mi ki o to pa mi jẹ : mo mu ọbẹ aṣóró mi
danindanin, Bi o ti kù diẹ ki o de ọdọ mi ni o fo mọ mi
bi aṣa ti i fo mọ adiẹ ṣugbọn n kò sa, nitori ki ohun to fò nì
emi pàápàá ti pero ati fọ ọ loju mo si ti fi ṣonṣo ọbẹ mi ṣe
Iwọn oju rẹ̀, fifo ti o si fo pẹlu, ọbẹ mi ni o ti oju bọ
o si wọ ọ ni inu oju lọ. Lẹyin eleyii mo sa sẹyin diẹ


 33

nitori ti inu rẹ̀ ru. N ko le fa ọbẹ mi yọ loju rẹ̀ mọ ṣugbọn
" oju rẹ̀ ti fọ, bi oro ọbẹ si ti tubọ n mu un bẹẹ ni o n fò ti o
n wa mi kiri ibaṣepe ọwọ rẹ̀ tẹ mi lakooko náà ni nnkan kì
ba ti ṣe ẹnu re. Nigba ti mo ri i pe o bẹrẹ si i rẹ ẹ mo
sun mọ ọn mo di i ni ọrun mu mo n fẹ rọ ọ ni ọrun si ẹyin
ki n fi ẹyin rẹ̀ le ilẹ ki n si gun un ni aṣoro ni inu, ṣugbọn
inu bi i o yan mi sọnu mo si fi ẹyin na okuta. Lẹyin
eyiini o tun sa giri siwaju bọya ohun lè ri mi ṣugbọn ọtọ ni
ibi ti mo ṣubu si. N kò pẹ pupọ ki n to dide nitori mo ri
i o tubọ n rẹ ẹ bi mo si ti gbiyanju dide tan mo mu
ada mi mo rọra yọ kẹlẹkẹlẹ lọ si ọdọ rẹ̀, nigba ti mo si
de ibẹ tan mo fi gbogbo agbara mi gbe ada mo si ṣa a
mọ ọn ni ọrun ; ada yii ran an diẹ, ki ohun pàápàá si to pa ara da
mo di i mu mo ba a fi ija pa ẹta. A ja titi a si gbe ara wa
wọnlẹ ni ọpọlọpọ igba nikẹyin ṣa o dide o n saa lọ emi náà 
si di i ni idi mu mo tẹ ada mi bọ ṣokoto mi ẹranko yii
si n wọ mi lọ, o wọ mi to iṣẹju marun-un ninu iho náà ki o
to duro ki o to máa mi hẹlẹ ; bi mo sì ti kiyesi i pe o rẹ̀ ẹ
mo di i ni ọrun mu ni oju ọgbọ naa mo fi gbogbo agbara
mi fa a si ẹyin, o takiti O si ẹyin le ilẹ ki o sì to di pe o
ra pala dide mo ṣa a ni ada ni inu gbogbo ifun rẹ̀ si tu
jade.. Bẹ́ẹ̀ ni mo pa ẹranko buburu yìí. 

A gbọ pe mo pa a na ṣugbọn o kù bi n o ti ṣé wọ
ọ jade: Bẹ́ẹ̀ ni bi n kò ba le fa a jade ninu iho yii ki awọn
iwin wọnni rí i ogo mi kò ni yọ. Nigba ti mo si di i ni Ẹsẹ
mu ti mo fi agbara mi fa ẹranko náà o rọju parada ni o
tobi pupọ. Ẹru kọ ba mi mo si bẹrẹ si i ṣe iyemeji pe bọya ni n o le fa a jade ṣùgbọ́n nigba ti mo tun ronu mo ri i pe o yẹ ki n sa gbogbo agbara mi ki o to di pe mo fi i silẹ bẹẹ lọ, mo ba rọra lọ jokoo díẹ̀ mo sinmi. Nigba ti mo sinmi tan ti mo mu ada mi ati ọ̀bẹ aṣóró mi ti mo tẹ̀ wọn bọ idi tan, mo he e ni ẹsẹ mo bẹ̀rẹ̀ si i lo gbogbo agbara mi, bi ire bi ire mo wọ ọ jade ọ jare. Jijade ti mo jade n kò duro mo fi ori le ọna ilu mo n wọ ọ lọ, nigba ti o si to deede agogo mẹfa alẹ mo yọ si ilu, igbe si ta gbogbo ara ilu naa bẹ̀rẹ̀ si i wo mi tiyanu-tiyanu. 
Lati igba ti mo ti lọ ni ọba ti bẹ̀rẹ̀ si i sọkun nitori mi o ṣe bi mo ti ku ni, gbogbo awọn ti o ba mi de etí iho 

34 

náà pàápàá ṣebi mo ti ku pẹlu, nitori nigba ti mo ti bọ sinu
iho loju wọn ti wọn si duro diẹ ti n kò pada ni awọn ti
wa ile ti wọn si ti wi fun gbogbo awọn ara ilu pe ọwọ
ti bà mi.

Ẹyin naa lẹ̀ fi oju inu wo bi inu ọba yoo ti dun to
nigba ti o ri mi. Ayọ náà ti pọ ju kò ṣé fi ẹnu sọ: ati
igba náà wa ni mo ti tubọ di ọrẹ minu ọba ti kò si ohun
ti o lè ṣe laisọ fun mi ; ohun ti mo ba wi ni ilu abẹ ni o
ge e. Ṣugbọn ọpẹrẹkẹtẹ n dagba ni temi inu adamọ n bajẹ
mo di baba tan inu n bi wọn ; bi emi ati ọba ti n ṣe yii kò
dun mọ ọpọlọpọ wọn ninu wọn n wa ọna ati da ija sì aarin wa wọn si bẹrẹ si i sọ ọrọ aleebu nipa mi fun ọba
wọn pa irọ titi wọn di rikiṣi titi ṣugbọn oun kò feti si ti wọn.

O wa ṣẹlẹ̀ pe ọba ni aja kan, abami aja patapata gbáà 
ni; gbogbo ẹyin ẹnu rẹ̀ jẹ kiki wura gbogbo irun ara rẹ̀
si jẹ kiki idẹ. Ṣokoti ti i ṣe alagbẹdẹ ọrun ni o fi aja náà ta
ọba lọrẹ ni ọjọ ti oun (jọba) gun ori oye ; ọba fẹran aja yii
pupọ a si máa ṣe ileri nigbakugba pe bi ẹnikẹni ba lọ ṣe
aja oun yii ni ijamba kan ti o ba si jẹ pe oun lọ mọ ẹni náà ,
oun yoo fi oluwa rẹ̀ fun awọn ọdọmọkunrin ilu ki wọn jẹ
ẹ ni iya ti o ba buru ju lọ loju wọn.

." Ati ọjọ ti mo ti de ilu yii ni mo ti bẹrẹ si i maa ṣe itọju
aja yii n ki i si jẹ ki iya kan jẹ ẹ: oun pàápàá tilẹ ti mọ oju mi ;
ṣugbọn nigba ti o di ọjọ kan mo fẹ aja yii kù mo si lọ si
ọdọ ọba mo beere bi o ba ri i, o si wi fun mi pe oun kò ri i.
Ati emi, ati ọba wa a titi a kò si ri i. Nikẹyin ọba lu
agogo ki gbo awọn ara ilu pe, laipẹ gbogbo wọn si
pejọ si aarin ọja, ọba pàápàá si wa laaarin wọn, o jokoo le ori
itẹ rẹ̀, ẹmi pẹlu jokoo si apa ọtun rẹ̀ mo sun mọ ọn timọ-timọ. 
Nigba ti o ṣe o bẹrẹ si i sọrọ o wi fun wọn bi o ti
jẹ ohun ẹ̀dùn o n pe aja ti Ṣokoti, alagbẹdẹ ọrun fun' oun
lọjọ ti oun gun ori oye gan-an sọnu, ati bi emi ati oun ti wa
aja náà titi ti a kò si ri i; o si tun sọ pẹlu pe oun bẹ awọn
ara ilu ki wọn ma ṣaiṣe iranlọwọ fun oun nipa ọran naa.

Ọba fẹrẹẹ maa
 i ti i pari ọrọ rẹ̀ tan nigba ti ọkunrin kan
dide ti o gbe ẹnu le ọrọ o ni, ' Kabiyesi ọba, ki Ọlọrun

 35
ki o bùn yin lẹmii, ki Olodumare ma jẹ ki iku airotẹlẹ pa yin, ki Ẹlẹ́dàá yin má jẹ ki àrùn fi idi yin ra ilẹ, ki Ọba Alewileṣe gba yin lọwọ ọta ile ati ọta ode, oju oro nii leke omi oṣibata nii leke odo ẹyin ni yoo leke awọn ọta yin, iwaju ni Ọ̀pá ẹ̀bìtì i re si iwaju ni ọwọ yin yoo maa lọ, a ki i ri idi okun a ki i ri idi ọsa a ki i ri idi ọmọlúgèlègélé awọn abinuku yin kò ni i ri idi yin laelae. Mo dúpẹ́ pupọ ti ẹ gbe ọran yii wa siwaju ilu. Dajudaju kò si ẹni ti o lè mọ̀ bi aja yín ti jẹ si yin ki oluwa rẹ̀ má ba yín kẹdun, ohun kan ni mo si fẹ ki gbogbo awọn ara ilu mọ̀, ohun naa ni pe, jiji ni wọn ji aja yii, ole ti o si sun mọ ọba ni ole naa, mo rò pe bi a o ba ṣe nnkan naa dára, ẹni ti o kọ wa sọ fun ọba nipa aja yii ni a o wadii, oluwa rẹ̀ ni a o si mu ti yoo bani wa aja naa nitori oun lo kọ mọ̀ pe aja sọnu oun naa ni yoo si mọ ibi ti o sọnu si, kẹ ẹ gbo kẹ ẹ tọ o. 

Bi ọkunrin yii ti dakẹ ni ẹnikan dide ti o tun sọrọ ti
o kin in lẹyin pe ọrọ ti ọkunrin iṣaaju sọ dara ki wọn wadii
lọwọ ẹni ti o kọ sọ fun ọba—eyiini ni èmi. 

Ẹnikẹta ti o tun dide sọrọ ni ọrẹ minu mi ti o ti máa 
n sọ ero wọn gbogbo fun mi ri nigba ti o sì bẹrẹ sì Ọrọ
i sọ o wi bayii pe: 

Ẹ ku ijokoo o gbogbo ilu ; ẹ ku apero náà , 'ki Ọlọrun
má jẹ ki o ṣe iru nnkan bayii ni a o maa pejọ SI nigba gbogbo
o. Họwu o, ajẹ ke lanaa ọmọ ku lonii, ta ni kò mọ pe ajẹ ana lo pa ọmọ jẹ! Ta ni ṣaimọ pe Akara-oogun lo ji aja yìí! Ṣe emi ọrẹ minu rẹ̀ ni yi! O pẹ ti o ti n pa ero naa ki o to wa di pe o ji aja naa ni oru ijẹta - mọju- ana, mo si sọ fun um nigba naa kò gbọ—ogbologbo ole ni. Ohun ti mo
si ri nibẹ ni pe o yẹ ki ilu ṣe fun un bi o ba ti yẹ: olori-buruku eniyan ni ; emi pàápàá kò tun ni jẹ ba a ṣe ọrẹ mọ ki
o má ba wa ko tirẹ̀ ba mi." Lẹyin ti o sọ bayii tan o kọju
si emi pàápàá o wi pe: ' A! oju ole ni yi! Igba ti mo ni ki
o má jale mọ o gbọ? Igba ti mo ni ki o má sọrọ o fi ọrọ
sisọ silẹ ? Igba ti mo ni ki o má huwa wọbia o gbà si mi
lẹnu ? Iwọ ti o de iyin bi ẹru ti ọkan rẹ balẹ ti o n huwa
bi ijọye ti o n pa guuru mọ ọba ọlọba Iwọ kò mọ pe ẹtẹ
ni igbẹyin -alaṣeju, ati pe ọjọ gbogbo ni ti ole ọjọ kan ni

36 

ti oninnkan? Ìwọ adé-ìlú-má-woye yii ilẹ mọ ba ọ lonii afi bi ọba mu ileri rẹ ṣẹ ti o fi ọ le awọn ọdọ ọkùnrin lọwọ. 

" Ẹyin ọrẹ mi, ẹru ba mi lati gbọ ọrọ ti ọkunrin yii
sọ, bi mo si ti ni ki n la ẹnu ki n sọrọ bayii, omi lo bọ ni
oju mi; nitori bi ilu náà ti tobi to nì ọkunrin yii ni ọrẹ ti
mo fẹran ju lọ: ṣe ni a jọ máa n wọle ti a si jọ máa n jade,
ọrọkọrọ ti o ba tilẹ si sọ nipa mi pẹlu, ni o yẹ ki ẹnikẹni
gbagbọ, bẹ́ẹ̀ ni gbogbo ohun ti o sọ silẹ wọnyi; irọ lo fi
wọn pa mọ mi. Nikẹyin ṣa mo la ẹnu mo si bẹrẹ si ọrọ
i sọ mo ni, ' Loootọ olododo ti tan wọn kò si si mọ ṣaṣa eniyan 
ni a lè gbẹkẹ le labẹ ọrun ; mo ti itori ẹ̀gàn mo ni ẹgbẹrin
ọrẹ, bi irinwo ba n buni irinwo a máa yin ni. A iwọ ti
o n ba mi jẹ ti o n ba mi mu ! O tun wá pẹlu awọn ti n di
rikiṣi mi!  Ki i ṣe ẹjọ rẹ o: emi ni mo pe ogun ti mo ri
ogun ; emi ni mo pe ọtẹ ti mo ri ọtẹ ; emi ni mo fi ọwọ
ara mi fa iwerepe mọra ; emi ni mo ba alaiṣododo ṣọrẹ :
ti mo pe ole kì o wa jà mi, ti mo si fi bata wọ ẹsẹ ara
oko; ṣugbọn labalaba ti o ba digbo lu ẹgun aṣọ rẹ̀ yoo
faya, ẹni ti o ba n ṣe ibi ipa ibi ni yoo ti ṣubu : ki n to ku lonii
yii náà , n o da.-seria fun ọ." Bi mo ti n sọrọ nì ọbẹ aṣoro
mi wà ni idi mi, nigba ti mo si pari ọrọ mi tan, mo fa a
yọ mo si gun ọkunrin náà pa ; nigba ti mo si ri i pe awọn
agba ilu náà bẹrẹ si i binu nitori ohun ti mo ṣe yii, mo bọ '
si aarin wọn mo si pa gbogbo wọn, o ku ọba. Lẹyin náà 
ni mo paṣẹ ki awọn ọdọmọkunrin sin wọn, ṣugbọn ilẹ di
okuta kò si ṣée gbẹ nitori ti o kọ lati gba oku wọn : oku
ẹṣẹ ni. Lẹyin eyiini mo si tun paṣẹ ki wọn gbe wọn jù
sinu omi okun, ṣugbọn omi náà kọ̀ wọn o si sọ wọn si
oke pada. igbẹyin mo ni ki wọn gbe wọn kọ si ori
igi, ṣugbọn nigba ti wọn de ori igi, igi yẹ ori fun wọn ;
bi wọn si ti n ja bọ ni ilẹ, ẹwọn kan ti ọrun wa o si dè
wọn si ofuurufu ; ibẹ ni wọn si wà titi wọn fi bẹrẹ sì
i rà ti awọn ẹyẹ oju ọrun si n bà le wọn, ti wọn n yagbẹ
le wọn lori ti wọn si n ṣá wọn jẹ. '

Aṣe gbogbo bi mo ti n ṣe ni inu n bi awọn ọdọmọ-
kunrin ilu náà ṣugbọn nitori ti ilẹ n ṣu lọ ni ọjọ náà wọn


 37

kò ṣe nnkan kan pẹlu mi, wọn lọ si ile wọn emi náà si lọ
si temi. 

O pẹ́ ki n to ji ni owurọ ọjọ keji : oorun ti yọ ; bi mo
si ti dide lori ẹni náà njẹ ki n bọ si ode ni mo rí ọkẹ aimoye
awọn ara ilu yìí ti awọn ti kumọ ati ada, wọn n bọ ni
ọdọ mi. N kò tilẹ kọ ni ero pe emi ni wọn n wa bọ ki
n si to fura rara wọn ti kàn mi lara. Aṣọ lasan ni mo
bo ara, ki o sì to di pé mo wọle mo n mura wọn ti mu
mi. Were ti wọn mu mi, apa mì ni wọn ko sẹyin tì
wọn si fun un lokun danindanin. Lẹyin eyiini ni wọn
wọ ile mi ti wọn si ko ohun alumọọni mi gbogbo: ati
eyi ti mo ni ni ilu yii ni o, ati eyi ti mo ti ni ki n to de ibẹ
ni o, gbogbo rẹ̀ ni wọn di wọn si gbe awọn ẹru náà le
ori awọn ọmọde, wọn mu mi o di aarin ọjà wọn si n na mi 
bi wọn ti n lọ: gbogbo ara mi patipati. Nigba ti a de aarin ọjà wọn ni ki n bọ sinu iho kan ti wọn ti gbẹ silẹ dè mí, mo si bọ si i, nigba ti mo duro ninu rẹ̀ o de mi ni ọrun, ori mi nikan ni o yọ si ita. Lẹyin ti wọn si mu ki n duro daadaa tan wọn bẹ̀rẹ̀ si i rọ erupẹ sinu iho naa wọn si n kì í mọ mi lára, bẹẹ ni wọn ṣe titi iho naa fi kun ti o jẹ pe ori mi nikan ni o yọ si ita. Lẹyin eleyii ni wọn mu ada ti wọn bẹ̀rẹ̀ si i fi fa mi lori, nigba ti wọn fa a ti o dan díẹ̀, wọn da oyin si mi lori gbogbo eṣinṣin si n kun ori mi wọnyin. Lẹyin naa wọn tu awọn nnkan tí mo ni kalẹ niwaju mi wọn si gbe ọpọlọpọ oúnjẹ si ibẹ pẹlu, wọn si kọ àkọlé kan si ẹgbẹ pako niwaju mi bayii, Ohun ti wọn kọ naa ni yii: "Oju lo fi ri i, ete rẹ kò ba a". Bẹẹ ni wọn fi oriṣiiriṣii iya jẹ mi, mo sọkun ẹkun tan ni ile ẹlẹkun mo bẹbẹ ẹ̀bẹ̀ tan ni ile pẹlẹbẹ ṣùgbọ́n kàkà ki o san lara iya ajẹ o n fi ọmọ rẹ̀ bi obinrin ẹyẹ n yí lu ẹyẹ : dipo ki wọn ṣàánú mi yẹyẹ ni wọn rúbọ n fi mi ṣe, nigba ti o si pẹ gbogbo wọn kuro lọdọ mi wọn tuka lọ. 
Ni akoko yii mo ti fi ara mi silẹ fun iku nírètí pe mo lè yọ mọ laelae, ṣùgbọ́n Ọlọrun ri iwa buburu ti wọn hù si mi nì O si pinnu lati yọ mi. Ni deede agogo mọ kànlá-ààbọ̀ owurọ ni wọn ti rì mi mọ ilẹ, nigba ti o si to agogo meji ni ojo bẹ̀rẹ̀ si i ṣú, láìpẹ́ o si bẹ̀rẹ̀ si i rọ, ojo naa pọ pupọ

38 

o si to agogo mẹjọ alẹ ki o to da.. Gẹgẹ bi ẹyin náà ti mọ
ori mi ni o ti bẹrẹ ori mi ni o si da le ; ṣugbọn bi o tilẹ̀ jẹ pe

" iya nla ni ojo yii fi jẹ mi, sibẹ o ṣe mi loore kan : nitori

nigba ti o da mo ri i pe ilẹ rọ pupọ mo si mi ara wò bọya
mà jẹ lè jade, Loootọ mo ri i pe bi mo ba gbiyanju mo lè
jade : nigba ti o si pẹ ti mo ti n sa ipa mi mo jade, Were
mo ti yara ko awọn ti o ni iye lori ju lọ ninu awọn ohun
ini mi mo di wọn, mo mu diẹ lara ounjẹ ti wọn wa sibẹ
mo jẹ, lẹyin náà mo gbe ẹru mi mo n saa lọ loru yii.

 Aarẹ ti o mu mi kò jẹ ki ẹsẹ mi ran ilẹ dáadáa , nigba ti mo
si ti rin diẹ ti mo de ibi iho nla kan mo bọ si i. Iho yii jẹ
ibi ti awọn ara ilu yii máa n gbe oku ẹran wọn si nitori
wọn ki i jẹ oku ẹran ni ilu náà : eleyii mu ki gbogbo iho
náà bẹrẹ si i rùn, bi mo si ti bọ si ọhun ori ẹran rira ni mo
bọ le; nigba ti mo si rin siwa rin sẹyin ti n kò ri ilẹ taara
gbe ẹsẹ le ti gbogbo ibẹ jẹ kiki oku ẹran, mo ba fi ọwọ ba
oku ewurẹ kan ti mo ṣebi wọn ṣẹṣẹ gbe wa ibẹ mo 'fẹ
jokoo le e; àṣé o ti to ọjọ mẹrin ti o ti ku o wu bẹẹ ṣa ni,
bi mo si ti fi idi mi ba a ti mo jokoo, o bẹ : omi ifun ati
omi ẹdọ rẹ̀ gbogbo si ba mi ni idi ṣẹkẹ̀ṣẹ̀kẹ. Nigba ti mo ro
gbogbo iya ti o tun n jẹ mi wọnyi, ẹkun ni mo bu si,
Iku pàápàá wu mi ju iye lọ ni akoko yii ; ṣugbọn aanu mi
tun ṣe Ẹlẹdaa mi o si ran ẹnikan si mi : obinrin daradara
kan bayii ni ; nigba ti o de ọdọ mi o fà mi lọwọ o si rẹ̀ mi
lẹkun, o fà mi dide o ni ki n tẹ le oun. 'Tẹkuntẹkun ni mo
fi tẹ le e, igba ti a si rin diẹ ninu ihò yii a de ile daradara
kan. Ọpọlọpọ awọn ọdọmọkunrin ati ọdọmọbinrin ni n bẹ ninu ile yii, gbogbo wọn dara ju egbin lọ : àṣé obin-
rìn ti o wa mu mi nì ni olori ile yii, bi a si ti de ibẹ ni o
ti paṣẹ ki awọn iranṣẹ rẹ̀ fi omi ti o lọ wọọwọọ wẹ̀ mi ki
wọn si fi ikunra olooorun didun pa mi lara, nigba ti wọn
si ṣe bẹẹ tan o mu aṣọ àrán ti o dara kan fun mi ki n fi bora
o si gbe ounjẹ didun silẹ niwaju mi, nigba ti mo jẹ ounjẹ
yii tan mo dide mo fẹ lati dọbalẹ nitori inu mi ti dun
rekọja, ṣugbọn o wi fun mi ki n má ṣe bẹẹ , Lẹyin náà o mu
mi wọ iyara kan lọ o si fi ibusun kan han mi o ni ki n sùn
le ori rẹ̀ mo si ṣe bẹẹ . Bi mo ti balẹ̀ bẹẹ ni mo sun lọ, ọsan
ọjọ keji ni mo si to ji oun ná lo tun ji mi ki n jẹun.


 39

Itọju mi ti obinrin náà ṣe ni ọjọ keji yii pọ to bẹẹ ti mo
fẹrẹẹ le wi pe kò si ibi ti o dara lati ṣe ọdẹ ju Igbo Irunmalẹ lọ, ọmuti gbagbe ìṣẹ́ , mo gbagbe gbogbo iya ti mo ti n jẹ.
Eyi ti obinrin yii tun ṣe ni ọjọ kẹta pẹlu yaagboyaaju ni.

Nigba ti o di alẹ ọjọ kẹta obinrin náà sọ pe ori n fọ oun;
mo si sun mu ọn kọ mo gbe ori rẹ̀ lọwọ mo bẹrẹ si i pe ọfọ si
i ki o ba lè san, Ẹyin ẹlẹgbẹ mi 'gbogbo, ibi ti mo ti
n pe ọfọ yii ni obinrin náà ti ku si mi lọwọ, bi o si ti ku
tan ṣẹ ni mo ri ti agogo kan lu ti gbogbo ara ile náà si wa ti wọn tun ku si ọdọ mi, èmi náà ba gbiyanju bi ẹni ki
n ku ṣugbọn kò ṣee ṣe fun mi, mo mi eemọ wo ha tun ni yi.
N kò le sun titi ilẹ fi mọ nitori emi nìkan ni o jẹ alaaye
ninu awọn oku wọnyi ẹru oku si n bà mi. Nigba ti o di
afẹmọjumọ ọjọ keji mo ke pe iya mi mo ni ki o jade ti 
ọrun wa ki o yọ mi nibi ti mo wà yii. Mo ke lẹẹkinni kò 
dahun, mo ke lẹẹkeji n kò gburoo kan, nigba ti o di ẹlẹẹkẹta
mo ke ni ohun rara mo si wi pe: A! iya mi, iya mi,
iya mi, èé ṣe ti iwọ kò fi da mi lohun lakooko yii! Èé ṣe ti 
emi kò fi gburoo rẹ! Iku kò ha ya ju ẹṣin fun mi lọ.
Iba kuku ṣe pe mo ti ku ni ile ni iba san fun mi ju eleyii lọ:
O ha yẹ ki n ṣegbe laginju yii bi! O ha tọ ki ẹrikẹni má 
mọ iboji mi! Emi nikan ni o mà kù laye fun ọ! Aye
náà kò si dara fun mi—mo n ti ile iku bọ si ile àrùn, 
mo
n ti ori iya de ori ẹgbin : aye mi si di rederede, A! iya
mi ọwọn, iya mi tootọ, iya ti o pe, Iya ti o ní laari, iya ti o
mu yányán, iya ti kì í ṣe iya lasan, iya ti ki i ṣe iya kékeré 
iya ti ki i ṣe iya Buburu, iya ti o jẹ bọọkini laye, iya ti o
jẹ gbajumọ lọrun, iya ti o ri jẹ laye, iya ti o mu lọrun,
A! iwọ iya alailabawọn, ibikibi ti iwọ ba wà lonii, ma ṣaijẹ ki n ri ọ

Bi mo ti wi bayii tan ni ilẹ lá pẹ̀rẹ́iya mì sì jáde o sì 
ba mi ti emi ti omi loju oun náà si bẹrẹ si ẹkun i sun o rọ̀
mọ mi lọ́rùn o si fi ọwọ pa mi lori o wi pe: ki nii ṣe tí 
iwọ fi n pè mi, ọmọ mi ? Sọ fun mi, ani sọ fun mi, sọ 
fun mi sẹ, ọmọ mi. Emi ti mọ pe ipọnju kò ni ṣaiba ọ, 
nitori akọni ati olokiki eniyan ni iwọ yoo jẹ ninu aye. Ẹ̀mí 
gigun Ọlọrun ki yoo fi dun ọ; owo nini Ẹlẹdaa rẹ ki yoo

40 

mu sapamọ fun ọ ; ṣugbọn gbiyanju ki o ṣe aye ni rere
ki o to ku, ki o si fi i silẹ ni didara ju bi iwọ ti ba a lọ.
Ni ti pipada iwọ yoo pada de ile iwọ ki i yoo si ku ni ewe ;
igba ti iwọ ba di arugbo pẹlu, aye kò ni ṣaiyẹ ọ: nitori
kò si ohun ti o buru ju lọ labẹ ọrun bi ẹni ti o darugbo tan
ti kò bọ lọwọ iya jijẹ. Nitori na sọ fun mi bi o ba ṣe ohun
pataki kan ni ìwọ ba pe mi si ki emi ki o sa ipa mi dun ọ."

 Nigba ti iya mi pari ọrọ rẹ̀ yii tan mo nu oju mi nù
mo si wi fun un pe mo ṣebi n kò ni lè yọ ninu ibi ti mo wà
náà ni o jẹ ki n ke si i, mo si tun sọ ọpọlọpọ ohun ti oju
mi ti ri sẹyin fun un. Lẹyin eyiini ni o mu akara didun
kan fun mi ti mo si jẹ ẹ. Nigba ti mo jẹ ẹ tan o ni ki
n tẹ le oun mo si tẹ le e, a ko si rin jinna pupọ ti a fi de ibi
iho kan. Ibi iho yii ni o ti ki ọwọ bọ inu apo rẹ̀ ti o mu
okuta kan fun mi, okuta náà n dan o si funfun bi ẹgbọn
owu. Iya mi náà si fi aṣẹ fun mi bayii pe bi oun ba ti lọ
tan ki n sọ okuta náà sinu iho yii ki n si tẹ le e nibikibi ti o
ba n yi lọ. O tun wi fun mi pẹlu pe bi mo ba ṣe bẹ n kò
ni pẹ yọju si gbangba ni apa ibomiran ninu Igbo Irun-
malẹ nibi ti emi yoo ti ba ọdẹ miiran pade ti o ti ṣina lati
ọjọ ti o ti pẹ, o si tun la a ye mi pàápàá pe iya kò ni jẹ mi
pupọ nibi ti mo bá yọju si náà titi n o tun fi pada lọ si
Ile. Bi o ti sọ iwọnyi fun mi tan ilẹ la ẹnu o si gbe e mì
emi náà si ṣe bi o ti sọ fun mi.

AKARA-OOGUN ATI LAMỌRIN

" 'Nigba ti o to bi wakati kan mo jade ninu iho yii si gbangba, mo mu okuta nì mo fi i sinu apo ọdẹ mi nitori
ti igba ti iya ti bẹrẹ si jẹ mi yii, ibọn mi ati apo ọdẹ mi
kò kuro lọwọ mi. Jijade ti mo sì jade náà ọkunrin kan ti
orukọ rẹ̀ n jẹ Lámọrín ni mo ba pade : ọkunrin náà ti ṣina
si aginju igbẹ yìí lati ọdun mẹta,

"Nigba ti o ri mi o yọ de Ìmùdùnmúdùn ti ń bẹ ninu
egungun rẹ̀ nitori pe aladuugbo mi ni o jẹ ni ile. Emi ati
Lamọrin ki ara wa olukuluku si sọ ohun ti oju oun ti ri

 41

sẹyin—oju mi kò ri nnkan lara ti Lamọrin nitori o pẹ ti
oun ti ṣina ti kò si ti i fi oju kan ile.

Awa mejeeji jumọ n lọ a si de oju odo kan; bi a ti
bẹrẹ si odo yii tọ ni a ri ọkunrin titobi kan niwaju wa, o
gbe apo nla kan kọ apa o si wà ni ihooho gidigbi ; lọwọ
rẹ̀ ni a ri ori kiniun nla kan ti o n jẹ ẹ, bi o si ti ri wa o sọ
ori kiniun náà silẹ o n bọ lọdọ wa; were, Lamọrin ke, o
sọ fun mi pe ire ya, nigba ti mo si beere idi rẹ̀ ti o fi sọ bẹ
o wi fun mi pe ọkunrin ti emi n wò nì, Ijamba ni
orukọ rẹ̀ n jẹ, oun ni o si bi Adanu ti i máa gbe ile Korijẹ-
korimu. Bẹ́ẹ̀ ni a ba ẹsẹ wa sọrọ oun náà si sa tẹ le wa, laipẹ
n kò ri Lamọrin mọ n kò si gburoo Ijamba, mo yara sa gun
igi kan lọ temi ti ibọn ati apo ọdẹ mi mo n wo igba ti n o
gburoo ọkan ninu wọn. :

" Kò i ti i pẹ ti mo de ori igi yii ti mo ri Ijamba ti o n bẹ
lapa ọdọ mi, o n wo ihin wo ọhun o n wa wa kiri. Nigba ti
o de ọkankan ọdọ mi o bẹrẹ si i sọ bayii wi pe: E' ori
mi, ori mi, awọn kokoro sisanra yii lọ gbáà ! Ki ni n o
jẹ sùn lonii o ori mi!" Bi o ti sọ bayii tan o gbe oju wo
oke, o ri mi ; a! inu rẹ̀ dun o si na ọwọ rẹ̀ gigun nì o mu
mi o sọ mi sinu apo rẹ̀ o gbe mi kọ apa o n lọ. Mo dakẹ
gbáà ṣugbọn ibọn mi n bẹ lọwọ mi ninu apo rẹ̀, mo fi ọta nla si ibọn náà mo si ki i dáadáa , mo gbe e tì mo n sinmi.
Nigba ti mo sinmi tan mo yin i lu u ni atari, o si ṣubululẹ
o ku. Bẹẹ ni mo ri ẹyin ọkunrin ti n jẹ Ijamba yii mo si ke
si Lamọrin." Nigba ti o de inu rẹ̀ dùn pupọ lati ri Ijamba
bi o ti wo lulẹ̀ bi igi.

" A lọ si ibudo ti Lamọrin ti pa ibẹ ni a si sun ni
ọjọ ni.

 Bi a ti wa ounjẹ tan ni alẹ ọjọ náà ti a fẹ jẹun ni ọkunrin
gigun kan de, o ki wa, o si jokoo o n ba wa jẹun. Riri ti
mo ti ri ọkunrin náà ni mo ti mọ pe iwin ni, nigba ti o si
bu bi okele meji lara ounjẹ wa, ounjẹ n buṣe; eleyii bi mi
ninu mo si rọra gbe apẹ fifọ ti a fi ṣe iro ti o si gbona
girigiri mo la a kọ ọ lọrun, o dìde o si ke lọ. Nigba ti o
di ọjọ keji a ba ikoko náà lọrun iroko kan, ṣugbọn bi ikoko
ọrun ọkunrin ti ṣe de ọrun igi yii, gbogbo rẹ̀ yà mi lẹnu.

42

 A sun lalẹ ọjọ yii, nigba ti o si di owurọ ọjọ keji emi
ati Lamọrin ki ara wa, a jẹun, a gbe ibọn wa olukuluku 
si ba tirẹ̀ lọ a n wa ẹran kiri. 

" Bi mo ti rin diẹ ni mo ri ọkunrin ẹlẹsẹ kan o sun si
iha igi kan o fi ọpa rẹ̀ tì; mo rọra lọ si ibi ti ọpa náà wà mo di i mu, mo fẹ rọra mu un kuru ni ọdọ rẹ ki n wa wo 
bi yoo ti ṣe rìn nigba ti o ba ji, ṣugbọn bi mo ti fi ọwọ kan
ọpa náà ni nnkan kan ke lati inu rẹ wa, were ọkunrin yii si
ji, ṣugbọn ki o to parada tan mo ti mu ọpa sa lọ mo duro
lokeere mo n rẹrin-in pe ọwọ ba a. O bẹ mi titi ṣugbọn n kò
fi ọpa náà silẹ afi igba ti o to ṣe ileri ati fun mi ni oogun
ẹran pipa o sọ bayi pe:

 Emi ni Àrònì, iwin ti o ni ẹsẹ kan ṣoṣo ; ibi ki i tan
ni ile mi bẹẹ ni ire ki i tan ni ibẹ ; mo jẹ ogboju iwin buburu
nì ti o kọ aṣẹ Ọlọrun, ọba nla Solomomi ba mi wi emi
kò si gbọ, bẹẹ ni mo gberaga niwaju Ọlọrun to bẹẹ ti o fi nà
mi ti o si sọ mi di ẹlẹsẹ kan ; mo gbe iwọn ẹgbẹrun ọdun
ni'aye, bẹẹ ni iwa mi n ba mi lọ, to bẹẹ ti Ọlọrun sọ ni
ibinu Rẹ̀ pe: ? Emi yoo fi ọ silẹ fun ara rẹ titi iya yoo
fi jẹ ọ lati ọwọ Iku, ẹni ti ile rẹ̀ n bẹ ni isalu ọrun." Ti
Iku ni mo n duro de bayii o, nitori naa mu ọpa mi fun mi,
emi yoo ṣe ọ ni rere."

 Aanu rẹ̀ ṣe mi ni ọrọ ti o sọ yii mo si mu ọpa rẹ̀ fun un,
lẹyin eleyi o fun mi ni oogun kan o ni ki n máa bu u le oju
ẹsẹ awọn ẹranko ati pe ẹrankẹran ti mo ba bu oogun náà 
le oju ẹsẹ rẹ̀ yoo wa ku si ibi ti mo ti bu u le e, mo dán oogun yii wò, o jẹ bi ina, ṣugbọn n kò n lo o nigba gbogbo
nitori ti mo n bẹru ki o má baa tete tan.

"Bi mo ti kuro lọdọ iwin yii ti mo rin siwaju diẹ ni
mo ri abami ẹda kan ti kò ga ju ẹsẹ bata meji lọ, ti o si
ni ori meji ati iwo meji lori—ọkọọkan ni ori kọọkan. Oju
kan ṣoṣo ni o ni ọkan náà si n bẹ ni Ookan aya rẹ̀. Nigba ti mo ri i mo ki i o si da mi lohun dáadáa , ohun rẹ̀ si ye kete-
kete nitori pe ẹnu meji ni o fi n sọrọ pọ lẹẹkan ṣoṣo. Mo
bere pe : " Nibo ni iwọ ti wa nibo ni iwọ si n lọ?" Oun si
da mi lohun pe: ' Ere idi rẹ̀ ti iwọ fi n wadii mi ?? Emi
náà si tun da a lohun pe : ' Mo ri i bi iwọ ti kuru to mo si

 43

woye pe ori meji ni iwọ n gbe kiri! Oun si dahun pe:
' Loootọ ori meji ni emi ni mo si kuru jọjọ ; emi ni Kurem-
bete ẹni ti ile rẹ̀ n bẹ ni ọrun alakeji ; mo ti jẹ ọkan ninu
awọn maleeka nì ti Ọlọrun fẹran, ṣugbọn mo kọ ofin

lọrun ati ilana Rẹ̀ mo si da rudurudu silẹ ni ọrun;
lọrun ri i pe mo le, ati pe ọgbọn mi, buburu ni, O si fi
mi fun Eṣu ki o jẹ mi ni iya ni ọdun meje, bẹẹ ni mo gbe
inu ina ọrun apaadi ni ọdun meje gbako. Mo pada tọ
Ọlọrun lọ ni ọdun keje, Ọlọrun si ri i pe kò si iyipada
rere lara mi, O wi ni ibinu Rẹ̀ pe " Iwọ n yọ Mi lẹnu
ìwọ eera ; iwọ n tapa si Mi iwọ ti kò ju ko-to-nnkan lọ ;
lonii yii ni Emi yoo pin ori rẹ si meji, Emi kò si ni jẹ ki ede
rẹ ṣọkan mọ, N o da ọ ni ede ru bi Mo ti ṣe si awọn ara
ile iṣọ Babeli, ni ọjọ ti wọn gberaga si Mi. Emi yoo si
sọ ọ sinu igbo, ki iwọ ki o di alarin-kiri ni Ọjọ aye rẹ,
iwọ ki yoo si sinmi titi ọmọ araye yoo fi da erupẹ si'ọ lara."
Ati ọjọ náà re e o, iwọ ọdẹ rere, nitori naa mo bẹ ọ ki o bu
erupẹ ilẹ ki o si da a si mi lara nitori irinkiri yii su mi."
Aanu rẹ̀ ṣe mi mo si da erupẹ lu u bẹẹ ni o si di okuta nla
o duro si oju kan titi aye.

 Lẹyin eyi awọn iwin wọnyi ti tẹ loju mi n kò si bẹru
wọn mọ mo n ba temi kiri. Bi mo ti n rin kaakiri ninu igbo
yii ni mo dede ba obinrin arẹwa kan o wu mi
gidididi, Mo ki i oun náà si ki mi, mo beere bi o ti ṣe de aarin aginju bi iru eyi ṣugbọn kò da mi lohun
Nikẹyin mo bẹ ẹ ki o ṣe iyawo mi ṣugbọn o kọ sí mi
lẹnu, mo bẹ ẹ titi ṣugbọn kò gbà, mo si dẹruba a wi pe
bi kò ba gba lati fẹ mi emi yoo yin ibọn lu u, ṣugbọn o da
mi lohun pe ibọn mi kò lè ri oun gbe ṣe. Ni ibinu mi mo
da oju ibọn mi kọ ọ mo si yin i si i, ṣugbọn ìbọn dún saa 
ni ọta kan kò si jade, Lẹyin eleyii o wò mi titi o wi pe :
 Bi kò ṣe aanu rẹ ti o ṣe mi lonii emi i ba pa ọ lẹẹkan ṣoṣo.'
Emi náà si dahun pe kò lè pa mi lara, obinrin naa kọju
si ọna tirẹ̀ o n lọ. Ẹwa rẹ̀ tun fà mi mo tẹ le e mo sì di i
ni ọrun ọwọ mu, bi o si ti wò mi loju o ṣubululẹ o si di
igi nla kan ṣugbọn mo di igi ni mu sibẹ nitori obinrin
náà wù mi pupọ. Lẹyin eyi ni mo ri ti igi nii yipada ti o
si di agbọnrin ti oun ti iwo lori ṣaraṣara, ṣugbọn mo di i



44 

mu sibẹ; o jà titi ṣugbọn mo di i mu gbọni-gbonin.
Laipẹ o tun yipada o di ina ileru ti n jo ṣùgbọ́n n kò fi i silẹ bẹẹ ni ina naa kò mọ. Bẹ́ẹ̀ni o bẹrẹ si i parada titi o
tun fi di obinrin arẹwa bi ti atijọ ; nitori ti o tun di ọpọlọpọ
nnkan : o di ẹyẹ nla, o di omi o si di ejo nla kan ṣugbọn
mo di i mu mo si di i mu dọnindọnin. Nikẹyin ti o di
obinrin bi ti atijọ o wò mi o si rẹrin-in musẹ o wi pe : ' Emi
yoo fẹ ọ iwọ ogboju ọdẹ.' O si fẹ mi a si gbe ara wa ni
iyawo, Lamọrin ni o si ṣe Alufaa fun wa. Mo se ase nla
ni ọjọ náà ọrọ náà si dun gidigidi : nigba ti eniyan gbe iwin ni
Iyawo, tara-aye-tara-ọrun n jẹun wọ̀mù.

 Emi ati Lamọrin jẹ ọrẹ a si fẹran ara wa pupọ a kò
si fẹ ya ara wa rara.. Ni ọjọ kan a jọ mura a lọ si igbẹ
ọdẹ ilẹ si ṣu wa si ọna, bẹ́ẹ̀ni epo tan ninu atupa wa,
ṣugbọn oṣupa dabi ọsan. Nigba ti o pẹ ti a ti n rin kaakiri
ninu oṣupa yii a de ibi okuta nla kan ti o tobi pupọ ti o
si ni awọn iho nlanla ninu, gbogbo ọna ti o si lọ sinu
awọn iho náà n dan kooro. Lamọrin sọ pe oun fẹ lọ sun
sinu ọkan ninu awọn iho yii, mo si sọ fun un pe ki o má lọ
ṣugbọn o lọ dandan. Nigba ti mo ri i pe o lọ tan mo yara
sa gun ori igi nla kan lọ mo n wo oju aye. Laipẹ ni mo
ri ọkunrin ti o tobi kan : o ni oju mẹrin ati apa mẹfa o
si ni iwo meji lori ṣaraṣara, o jade lati inu iho apata náà 
wa, o gbe ẹjẹ sinu igba fifọ kan o gbe e wa si idi igi kan
ti n bẹ niwaju okuta náà o wi pe: ' O ṣeun lonii o, oluwa
mi, mo mọ pe agbara rẹ ni ẹran bayii fi tọ mi wa si ile
mi, jẹ ki n maa ri iru eleyii nigba gbogbo, a dupẹ o ?

'Eyi ti mo ri mọ re o. Mo duro titi ilẹ fi mọ ṣugbọn
Lamọrin kò jade, nigba ti o di owurọ ọjọ keji mo ke si 
Lamọrin ṣugbọn kò da mi lohun, mo ba sọkalẹ mo lọ
si ibudo mo si sọ fun iyawo mi. Iyawo mi pàápàá , niwọn bi.
oun náà ki i ti i ṣe ara aye, o ti yara mọ ohun ti o nilati ṣẹlẹ̀
si Lamọrin o dahun pe: 'A ọkunrin ti iwọ ri nì,
-Tẹmbẹlẹkun ni orukọ rẹ̀ n jẹ, ẹgbọn rẹ̀ si ni ẹni ti n jẹ
Bilisi ẹni ti ile rẹ̀ n bẹ ni ọgbun ainisalẹ nibi ti wọn gbe
bi iya mi. 'Tẹmbẹlẹkun ni o fẹ aburo mi, wọn si bi
ọmọkunrin kan orukọ ẹni ti n jẹ Idarudapọ. Ọmọ náà si

 45

dagba o wa iṣẹ o si ri iṣẹ labẹ Eṣu ti i ṣe ọba ilu ọrun
apaadi: Mo gbọ pe Idarudapọ mura si iṣẹ ipo rẹ̀ si di nla
o si dun mọ mi pe oun ni o jẹ olori awọn ẹni ti n bu epo si
ina ni ọrun apaadi lakooko yii. Ohun kan ti o ko mi ni irira
fun awọn ti o ba n ṣiṣẹ ni ọrun apaadi ni pe ara gbogbo
wọn a máa dudu ju aro lọ, ika inu wọn a si máa pọ ju ti ọbọ. Nitori naa iwọ ọkọ mi, mo rò pe Lamọrin ti bọ si ọwọ

Tẹmbẹlẹkun, nitori Tẹmbẹlẹkun ki i jẹ iṣu bẹẹ ni ki i jẹ
agbado, ẹran eniyan ni i jẹ, o mà ṣe o. Nigba ti o sọ ọrọ
wọnyi tan omije bọ ni oju mi mo si sọkun mo ke titi ohun
mi fi gba igbo kan mo bu ramuramu bi kiniun, ṣugbọn
gbogbo igbe mi kò mu ọrẹ mi pada.

 Lati igba ti iya mi ti yọ mi kuro ni ibi ihamọ ti mo
wà nì ti mo si ti de ọdọ Lamọrin, ọkan mi kò tun lọ si
ile mọ: Igbo Irunmalẹ dun mọ mi; ṣugbọn nigba ti
Lamọrin si tun ti ku tan ni ibẹ tun ti su mi mo si bẹrẹ si
i wa ọna ati lọ si ile.

"Ni ọjọ kan bi mo ti lọ si igbẹ lọ ṣe ọdẹ, ni mo ri ọna
kekere kan mo si tẹ le e mo n tọ ọ lọ, mo tọ ọna yii titi
ṣugbọn kò pin mo si pinnu ati tọ ọ de opin. Nigba ti o
to ọjọ-kanri gan-an ni mo de ahere kan ti mo si ba ọmọ
kekere kan nibẹ, nigba ti mo si wo oju ọmọ náà dáadáa o di
aburo mi, ọmọ ẹgbọn mi ọkunrin ti wọn bi tẹ le iya mi,
Inu mi dùn pupọ mo si ke si ẹgbọn mi ti o wà ni oko,
nigba ti o de, o yọ mọ mi inu rẹ̀ si dun pupọ o si beere
ibi ti mo ti lọ ati idi rẹ̀ ti mo fi pẹ bẹẹ , ṣugbọn ki n to fesi
ọrọ rẹ̀ mo bẹ ẹ ki o jẹ ki n lọ gbe ẹru mi ki n si mu iyawo
mi wa o si gbà bẹẹ : bẹẹ ni mo pada mo n lọ si ibudo lati
lọ mu iyawo mi. '

N kò rin ju iṣẹju mẹwaa lọ nigba ti mo pade iyawo mi,
riri ti mo ri i yii yà mi lẹnu nitori pe ibudo ni mọ fi i si,
mo ki i mo si wi bayii pe: ' Iyawo mi ọwọn, o ya mi
lẹnu lati pade rẹ niyin, ṣe kò si nnkan ? " O si da mi lohun
o wi pe: ' Olufẹ mi, Olufẹ mi, Olufẹ mi ọwọn ju lọ, n kò
mò pe bayii ni ipinya yoo ṣe de si aarin wa, oju mi n ba ọ lọ
nigba ti iwọ de ibi abule nì ti iwọ ri awọn eniyan rẹ. Emi bi
iwin kò lè ba eniyan ṣe ajọpin nitori ero inu wọn ibi ni

46 ''

lojojumọ. Gba aṣọ kekere yìí ẹbun ni fun ọ, nigbakigba
ti ebi ba n pa ọ beere ohun ti o ba fẹ lọwọ aṣọ náà oun yoo si
fi i fun ọ, ṣugbọn bi ifẹ wa ti tobi to nì, n kò mọ pe iyapa
yoo de si wa lọsan-an gangan. A ! iwọ olufẹ mi ọwọn ju lọ,
ma ṣe gbagbe mi titi ọjọ ti akukọ yoo kọ lẹyin rẹ—onile
re ile o." Bi o ti wi bayii tan ni ẹnikan dede yọ si wa lojiji,
ọkunrin kan bayii ni, nigba ti o si di iyawo mi mu o wi pe :
"Ẹgbọn mi ọwọn, ṣe giri, jẹ ki a lọ si Ọgbun Ainisalẹ,
ni ile wa.' Lẹyin eleyii n kò si ri ẹnikẹni ninu wọn mọ,
ṣugbọn mo ri aṣọ kekere kan bayii ni ilẹ mo si mu un
igbakigba ti ebi ba si de si mi ti mo ba beere ounjẹ lọwọ
aṣọ náà , ọgan ounjẹ a kun ile fálafàla.

O dun mi pe iyawo mi ṣe bayii lọ, mo si lọ si ibudo
lọhun mo ko gbogbo dukia mi ti mo ti ni lati igba ti mo
ti ṣina si igbẹ yii mo si pada si abule awọn ẹgbọn mi,
lati ibẹ ni mo si ti pada wa si ile. Bayii ni itan igba keji
ti mo lọ sinu igbo buburu nì pari.

 Lati ọjọ ti mo ti de ile ni mo ti gbe ibọn silẹ mo sì pinnu pe n kò ni ṣe ọdẹ mọ tabi ki n dawọ le ohun ti o le
ka. Lọna kiini : nitori iyọnu gbogbo ti mo máa n ba pade ;
lọna keji: nitori ohun ti mo mu bọ nigba ẹkeji ti mo lọ
yii pọ to bẹẹ ti, nigba ti mo ta wọn tan, emi ni o ni owo
ju lọ jakejado ilu wa : owo mi ju ti ọba pàápàá lọ. Itan eleyi
ti pari bayii, gẹgẹ bi mo ti sọ lẹẹkan, bi o si ti jẹ pe ilẹ n ṣu
lọ yii, n o lọ si ile ni ti alẹ yii, bi o ba di ọla n o tun pada
wa ki n wa sọ eyi ti o kù fun yin."

Nigba ti o pari itan rẹ̀ o jẹ ọkà diẹ, nigba ti o si jẹun
tan o bọ gbogbo awọn ti o wa gbọ ọrọ náà lọwọ karikari,
lẹyin eyiini mo sin in si ọna diẹ ki o to di pe a tun bọ ara
wa lọwọ lẹẹkeji, ti a si ki ara wa : '" O di owurọ, ki Ọlọrun
jẹ ki a fi ire pade lọla."


 47

AWỌN ERO OKE LANGBODO

Ihin ti kan ka gbogbo ilu wayii pe ọkunrin arugbo kan
wa n sọ itan aramada kan fun mi, ki o si to di pe akukọ
iṣaju kọ ni ọjọ keji gbogbo ilu ti rọ de, wọn bo ile mi
ṣikanṣikan ; nigba ti mo si ri i pe inu ile kò gbà wọn mọ,
mo bẹrẹ si i tẹ ẹni si ode ; mo tẹ ẹni titi gbogbo ẹni fi tan,
lẹyin náà ni mo si tun bẹrẹ si ẹni i wa ya kaakiri: mo ya aadọjọ ki n to sinmi sibẹsibẹ náà kò gba wọn tan—ọpọlọpọ
ni o duro, ọpọlọpọ ni o gun ori igi, ọpọlọpọ ni o wà ni
ori òrùlé wọn dabi ọkẹ aimoye ẹyẹ ẹga ti wọn n jẹ
aye wọn lori igi Ọpẹ.

Laipẹ ọkunrin yii de, bi o si ti yọ si gbogbo wa ọ wi pe :
 Mo gbe tana danu mo gbe omiran de gbogbo yin ẹ máa
tun eti yin ṣe. Nigba ti o wi bayii tan gbogbo wa pa lọlọ
o si tun n ba ọrọ rẹ̀ lọ o ni, " A ! iyanrin eti okun kò ṣeé 
kà iṣẹ ọwọ Ọlọrun kò ṣeé sọ ni iye! Nigba ti mo kọ wo
yin ẹru ba mi, nigba ti mo si sunmọ yin ẹru mi fo lọ.
Ni iṣaaju mo ronu pe igba ti gbogbo yin ba fi máa ku tan
gbogbo igi iroko igbo yoo ti tan kò si ni si apako lati fi
kan posi yin, ṣugbọn nikẹyin inu mi dun mo si ranti pe
gbogbo yin kọ ni yoo fi ọwọ rọ ori ku." Ọrọ ti o sọ yii bi
awọn ti o gbọ ọ ninu olukuluku si bẹrẹ si i wi pe : ?" N o
fi ọwọ rọri ku ni temi." ?" N o fi ọwọ rọri ku ni temi,". Ṣugbọn bi wọn ti n sọ eyi o ju ọwọ si wọn ki wọn
dakẹ o dahun o si wi pe : " Ododo ọrọ bi ẹgun ni o n ri
olododo si ni ọta aye, mo fẹ lati bi yin ni ohun mẹrin,
bi ẹ ba lè sọ wọn fun mi a jẹ pe mo jẹbi ni eyi ti mo sọ
nì, bi ẹ kò ba si lè sọ wọn a jẹ pe ohun ti mo n wi ni kò
ye yin. Awọn ibeere mi ni eyi: Mo fẹ ki ẹnikan dide
ninu yin ki o sọ ọjọ ti oun yoo ku gan-an fun mi ; lẹyin náà mo
fẹ ki oluwa rẹ̀ tun sọ iru iku ti yoo pa oun—yala aisan ni
yoo ṣe oun ni, tabi igi ni yoo da pa oun, tabi odo ni yoo gbe
oun lọ. Lẹyin eleyii pẹlu, mo n fẹ gbọ ibi ti oluwa rẹ̀ yoo ku
si—yala ile ni tabi oko ni, oju ọna ni tabi inu iyara ni,
idalẹ ni tabi ilu yii ni. Ohun kẹrin ni eyi : ki oluwa rẹ̀ sọ

48

fun mi lẹsẹsẹ ohun ti yoo ṣẹlẹ̀ si oun lati iwoyi lọ, titi fi lọ
ba ọjọ iku oun.. Ki o ma ṣe gbagbe ati sọ fun mi igba ti oun
yoo fi ẹsẹ kọ, igba ti aisan yoo ṣe oun, igba ti ọfọ yoo ṣẹ oun,
igba ti ija yoo de ba oun ati ẹnikẹni, iye ọta ti oun ti ni sẹyin
ati iye ti oun o tun ni si i laye yii, ki oluwa rẹ̀ si ranti pe
ọpọlọpọ alangba ni o da ikùn de ilẹ a kò mọ eyi ti inu
n run, ẹni ti a fẹ ni a mọ a kò mọ ẹni ti o fẹ ni."

Nigba ti o sọ bayii tan kò si ẹni ti o le fesi kan nitori kò
si ẹni ti o mọ ọjọ iku oun, kò si si ẹni ti o mọ iru iku ti yoo
pa oun, bẹẹ ni kò si ẹni ti o mọ ibi ti oun yoo ku si, tabi ohun
ti yoo ṣe oun ki o to di ọjọ iku. Bi o si ti ri i pe kẹkẹ pa mọ
wa lẹnu o dahun o ni, ' Aha ! mo woye wayi pe ẹ dakẹ ;
idi rẹ̀ ti ẹ si fi dakẹ: ni eyi pe: kọkọrọ aye, ọwọ Ọlọrun
ni n bẹ ; ibaṣepe o wà lọwọ eniyan ni, aisan kò ba ti si ninu
aiye; talaka kò ba ti si rara, a kò ba ti gburoo iyọnu ; kò
ba tì si iranṣẹ pẹlu, olukuluku ni iba jẹ ọga ni ile ara rẹ̀,
aye iba si buru ju eyi lọ." Ọrọ rẹ̀ yii ya wa lẹnu pupọ:
o kun fun Ọpọlọpọ ọgbọn, gbogbo wa si yi ohun pada a
bẹrẹ si i wi pe: " ootọ ni ẹ máa ba ọrọ yin lọ baba." " Ootọ
ni ẹ ma ba ọrọ yin lọ baba," . Ọkunrin náà ba bẹrẹ si
itan rẹ̀ i sọ, o wi bayii pe:

" Ẹyin ẹlẹgbẹ mi gbogbo, mo ti ri okun mo ti ri ọsa
ẹru omi kan kò tun bà mi mọ : oju mi ri nnkan sinu aye !
Mo ti sọ fun yin lana-an bi mo ti jiya to nigba ẹkeji ti mo lọ
sinu Igbo Irunmalẹ, mo si wi pẹlu bi mo ti ṣe ipinnu pe
n kò tun nii jẹ ṣe ọdẹ mọ tabi ki n da ọwọ le ohun lile kan :
ṣugbọn mo fẹ sọ fun yin, ileri ti mo ṣe nì, ileri lasan ni—
mo tun ṣe ohun ti o le.

'O ṣe ni ọjọ kan bayii ni : akoko òwòrẹ́ tilẹ ni o si pẹ
ki n to ji, nitori lati igba ti mo ti di olowo n kò tete ji
lowuurọ mọ, ironu kò n jẹ ki n sun loru. Ni akoko ti mo ti
igbẹ ọdẹ de lẹẹkeji nì, ti awọn obinrin ilu wa ri i pe mo di
olowo, ogunlọgọ wọn bẹrẹ si i wọ wa si ile mi, emi náà si
n fẹ wọn. Ọpọlọpọ iyawo ni mo ni nitori wọn kò wo
iwa mi owo ni wọn n wò ti wọn fi n fẹ mi, wọn a máa 
wi pe : ' Owo la mọ a kò fi ti iwa ṣe, bi o tilẹ n fi ibọn nà
wa ti o si n fi apo ọdẹ gba wa lori, afi dandan bi a fẹ ọ."


 49

Ṣugbọn laipẹ ti wọn bẹrẹ si i ri iwa ọdẹ mi ati iwa
jagidijagan ti mo fi n ba awọn iwin ati ẹranko lò ninu igbo
ọkọọkan ni wọn bẹrẹ si i lọ, to bẹẹ ti o fi jẹ pe ni owurọ ọjọ
ti mo n wi yii, iyawo mẹ́sàn-án pere ni o kù si ọdọ mi ọkan ninu
'wọn ni mo si n ba sọrọ lọwọ nigba ti ọran lile ti mo tun
dawọ le bẹrẹ: Bayii ni—

"Iranṣẹ ọba kan lo dede wọle ti o wi fun mi pe ọba
n pe mi. Eleyii yà mi lẹnu mo si dide mo wọ ẹwu dandogo
mi, mo de fila eleti-aja mo si wọ ṣokoto arumata mi,
mo mura o di ile ọba.

 Bi mo ti yọ si ọba, o wò mi tẹrintẹrin o wi pe :
Akara-oogun,' mo si da a lohun bayii Kabiyesi,
emi náà ni, ki Ọlọrun bùn yin lẹmii. O si tun pe mi
lẹẹkeji pe : ' Akara-oogun,' emi náà si tun dahun pe : " K'ẹ
gbo k'ẹ tọ, ọmọ abẹ yin ni gbogbo wa n ṣe." O tun pe mi
ni ẹẹkẹta pẹlu pe: 'Akara-oogun,' emi náà si tun fesi bayii
pe: ' Kabiyesi, ọkunrin l'ẹ ke si, Akara-oogun ni mi
nitootọ, bi orukọ mi ti ri naa ni emi pàápàá ri : oṣo kò lẹ̀ jẹ
mi, ajẹ kò lè pa mi lara, ẹlẹbọloogun kò si le ri mi gbe ṣe."
Ọba si tun bu si ẹrin o wi pe : ' Jokoo ni ọwọ ọtun mi.'

"' Lẹyin igba ti mo jokoo tan ọba kọju si mi o si wi pe:
' Ọmọ mi, Akara-oogun, mo ni iṣẹ kan lati bẹ ọ, iṣẹ pataki
si ni, ṣugbọn ki n to sọ iṣẹ náà pàápàá fun ọ, mo bi ọ njẹ
iwọ yoo le ṣe e fun mi ?"

O fẹrẹẹ má i ti i dakẹ tan nigba ti mo fesi bayii pe :Kabiyesi, ọrọ kekere ni eyi nì, ibi ti o wu ẹfuufu lẹlẹ ni
i da ori igbẹ si ibi ti o wu olowo ẹni ni i ran ni lọ, ibikibi
ti ẹ ba fẹ, ẹ ran mi, n o lọ.

"Ileri ti mo ṣe yii, ileri alaironu ni : mo ti bọ sinu
... awọn ọba oun si bẹrẹ si ọrọ i sọ o wi pe : ' Ọmọ mi, njẹ ìwọ
mọ pe kò si ohun kan ti n bẹ ninu aye yii ti o kọja alaafia
bẹẹ ̀? Njẹ iwọ si mọ pe kò si ohun ti o logo ju riran ilu
ẹni lọwọ lọ? Awọn nmkan meji wọnyi ni iye lori ju wura
ati fadaka lọ, nitori wọn ni emi o si ṣe ran ọ ni iṣẹ ti mo
sọ : Ki baba mi to ku a máa sọ itan kan fun mi lemọlemọ
, nipa ọba ilu kan ti o wà ni ọna Igbo Irunmalẹ, orúkọ ilu naa a máa jẹ Oke Lángbòdó. O sọ pe ọba ilu yii ni

50 

nnkan kan lọwọ ti i maa fi fun awọn ogboju Ọdẹ ti o ba lọ
si ibẹ, kò kuku darukọ nnkan naa fun mi o, ṣugbọn o sọ
pe bi nnkan náà ba bọ si ọwọ ọbakọba, ilu ti ọba náà bá wà 
ni alaafia yoo ti pọ ju oun ni ylo si lokiiki ju lọ ninu gbogbo
ilu ti n bẹ ninu aye. Niwọn bi mo si ti ri i pe iwọ jẹ
ogboju ọdẹ ti okiki rẹ si ti kàn kaakiri gbogbo aye, nitori
igba meji ti iwọ lọ ṣe ọdẹ ninu Igbo Irunmalẹ wọnnì,
pẹlu ayọ ni mo fi pe ọ lonii, mo si bẹ ọ tọkantọkan pe ki
iwọ ki o má ṣailọ fi oju gán-án-ní Oke Langbodo náà fun mi
ki o si gba nnkan náà wa lati ọwọ ọba ibẹ.'

"Nigba ti ọba sọ ọrọ yìí ẹru ba mi gidigidi ; nitori o pẹ
ti mo ti máa n gbọ oniruuru nnkan nipa Oke Langbodo yii
n kò si ti i ri ki ẹnikẹni lọ sibẹ ki o bọ ri. Ki ẹnikẹni to lè
de ilu náà pàápàá oluwa rẹ̀ yoo ni lati la Igbo Irunmalẹ̀ kọja,
igba ti oluwa rẹ̀ ba si la a kọja tan ni o to ṣẹ̀ṣẹ̀ bẹrẹ irin.
À kò lè ka ilu náà si ọkan ninu awọn ilu ti n bẹ ninu aye,
nitori gbangba ni awọn ara ibẹ máa n gbọ akukọ tí o ba
n kọ ni isalu ọrun. Ẹyin náà lè mọ bi ọkan mi kò ti ni
i fẹ lọ to, ṣugbọn niwọn igba ti mo ti ṣe ileri fun ọba pe ki
o ran mi ni ibikibi ti o ba fẹ, ọran dandan ni ki n lọ. Mo
dahun mo si wi fun un pe: ' Kabiyesi, ẹyin ni baba wa,
ootọ si ni ẹyin agba n sọ nigba ti ẹ wi pe: '" Bi ọmọde ni
aṣọ bi agba kò ni i le ni akisa bi agba... Mo tuba o. Mo
ri i nisinsinyi wayi pe, bi oju mi ti ri ọpọlọpọ nnkan sẹyin to
nì, sibẹ ọgbọn inu mi kò to ti yin, ẹ ti fi ọgbọn mu mi mo
ti ṣe ileri fun yin, bi mo fẹ bi mo kọ mo si ni lati lọ ni.
Kò buru ná, nitori ilu mi ni; n o lọ. Ṣugbọn nnkan kan
wà ti mo fẹ ki ẹ ṣe fun mi : mo fẹ ki ẹ paṣẹ ki wọn lu
agogo yi ilu ka ki ẹ pe awọn ogboju ọdẹ miiran bi emi, ki
ẹ ran wa lọ, ki o má jẹ pe emi nikan ni yoo fi ori la iku lọ.
Eyiini pàápàá kò lè to : o yẹ ki ẹ ranṣẹ si awọn ilu ti ń bẹ ni
agbegbe pẹlu, ki awọn ogboju ọdẹ inu wọn jade wa, fun
irin ajo si Oke Langbodo yii. Bi ẹ ba ti ṣe eyiini, o pari :
lilọ ya.

"Inu ọba dun lati gbọ ọrọ ẹnu mi, were o paṣẹ ki

wọn ṣe ohun ti mo wi, nigba ti o si máa to ọjọ mẹta awọn
ọdẹ ti kun aafin. Nigba ti mo wo aarin wọn n kò ri ọkunrin


 51

kan bayii ti orukọ rẹ̀ n jẹ Kàkó, mo si mọ daju pe o yẹ ki
o ba wa lọ si iru irin ajo bẹẹ nitori alagbara ọkunrin ni. Bi
itan rẹ̀ ti ṣe lọ ni yi—Iya rẹ̀: egbere ni ; baba rẹ̀: ewele
ni; ṣugbọn nigba ti wọn bi i, àwọ̀ ara rẹ̀ jọ ti ẹniyan pupọ,
bẹẹ si ni awọn ẹya ara rẹ̀ pẹlu. Awọn baba ati iya rẹ̀ ti
wọn jẹ iwin kò fẹ eyi wọn si gbe e sọnu si igọ igi kan
ninu igbo, orukọ igi náà a máa jẹ Àkó. Ọdẹ kan ti n re kọja
ri i o si gbe e wa si ilẹ o si bẹrẹ si i tọju rẹ̀ o sì pe orukọ rẹ̀
ni Kàkó (nitori ti mo ba a ni idi igi ako). Nigba ti mo wà
ni ọmọde a jọ máa n ṣire ni, akoko náà ni mo si ti mọ iru
eniyan ti ylo jẹ. Nigba ti o di ọmọ ọdun mejila ni o ti fi ada
pa ẹkun nla kan ti kò si jẹ ki ẹnikẹni gbọ ni ile, ṣugbọn
nigba ti o pẹ ti ẹranko náà rà Kako lọ si ibẹ o sì yọ egungun
itan rẹ̀ kan o fi i ṣe kumọ, ati igba naa ni a si ti máa n pe e
ni: Kàkó onikumọ-ẹkun. Ni kete igba ti baba temi ku
náà ni ọkunrin ti n ṣe alagbatọju rẹ̀ ku, akoko ti emi si fi
lọ si Igbo Irunmalẹ ̀ ni oun naa ba igbo kan lọ ni ẹba ilu
wa ti orukọ rẹ̀ njẹ Igbo-nla, Igbo buruku ni Igbo-nla
ẹranko buburu ibẹ pọ ju ti Igbo Irunmalẹ ̀ lọ ṣugbọn
iwin ti Igbo Irunmalẹ ̀ pọ ju ti ibẹ lọ. Ni akoko ti a fi
n pero Oke Langbodo yii, Kako kò i ti i ti Igbo-nla de mo
si lọ si ibẹ lọ ba a.

Ki i ṣe ọjọ ti mo lọ yii ni mo de ibẹ nitori o pẹ ki n to
kuro ni ile, ọna ni mo sun; ṣugbọn nigba ti o to deede
agogo mẹwaa owurọ ọjọ keji mo kan Kako lara. Nigba ti
mo ri i n kò kọ mọ pe ọun ni nitori mariwo ọpẹ lo fi bora
bi aṣọ: àṣé o n gbe iwin kan ni iyawo lọjọ náà ni. Bi o ti
ri mi o dide lori igi ti o jokoo le o sa si mi, o di mọ mi, a
si yọ mọ ara wa, o wi fun mi ohun gbogbo ti oju oun ti
ri sẹyin ninu Igbo-nla. O si sọ pẹlu pe oun náà gbọ iro itu
ti mo pa ninu Igbo Irunmalẹ. (Ọpọlọpọ nnkan ni o rò fun
mi ṣugbọn n kò ri aaye tò wọn lẹsẹẹsẹ nísinsìnyí nitori bi mo
ba máa sọ wọn eyiini yoo gba iwe miiran gidigbì. Lẹyin ti
o pari ọrọ rẹ̀ tan emi náà ro ohun ti oju mi ti ri fun un,
nigba ti mo si pari iyin iro awa mejeeji tun di ara wa mu
lẹẹkeji a si yọ ayọ nla, nitori alagbara pade alagbara.

- Bi a ti n ṣe bayii n kò gbagbe ohun ti mo ba wa nigba ti
o si pẹ diẹ mo dahun mo wi pe: ' Kako, onikumọ-ẹkun,

52 

iwọ alabaaṣire mi lati igba ewe mi wa, o kò jẹ ki ni pa owe 

kan fun ọ ndan ?? Oun si dahun o wi pe:  oun naa si dahun o wi pe, Àkàrà-oogun
mi ọwọn, pa a ki n gbọ." Emi náà si n ba ọrọ mi lọ mo ni,
Njẹ ìwọ mọ pe bi ina kò ba tan laṣọ ẹjẹ kò lè tan leekan
bẹẹ ? Oun si tun fesi bayii pe : ' Bẹẹ ni kò si irọ nibẹ." Mo
si n sọ ọrọ mi lọ mo ni, " Kako, bi a kò ba ti i bori gbogbo
iyọnu a kò mà gbọdọ duro o—ọpọlọpọ nnkan lo kù fun
wa lati ṣe, ọpọlọpọ itu lo kù fun wa lati pa, ọpọlọpọ àrà
lo si kù fun wa lati da : nitori ilu wa kò i ti i ni orukọ to
labẹ ọrun. Bi kò ba ni idi obinrin kò n jẹ Kumolu, bi
kò ba ni idi o kò ni dede ṣe bayii ri mi. Idi rẹ̀ ti mo fi wa
ni eyi—ọpọlọpọ awọn ọdẹ ti wọn kò gboju to wa ni wọn
mura bayii ti wọn n fẹ lọ si Oke Langbodo, wọn n fẹ lọ
ja nitori ilu wa, nigba ti mo si ronu nipa eyi titi, mo ri i
pe o yẹ ki a ba wọn lọ ; nitori bi a kò ba lọ ọran itiju ni
yoo jẹ fun wa ati pàápàá yoo dabi ẹni pe ti ara wa ni a mọ a
kò mọ ti ilu wa, bẹẹ ni kò yẹ ki a gbagbe ile, nitori bi ọkọ
re okun bi o re ọsa kò ni ṣaifi ori fun elebute kò si bi a
ti lé ṣe ninu igbo to ki a máa pada lọ si ile wa, mo rò pe
o yẹ ki a gba ọran náà yẹ̀ wo o, ọrẹ mi."

" Ki a má fa ọrọ gun bi ilẹ bi ẹni, Kako di 'gbogbo 
ẹru rẹ̀ kuro ninu Igbo-nla o mura o tẹ le mi. 

Gẹ́gẹ́ bi àṣà àwọn iwin ti n bẹ ninu igbó-ńlá, ọdún keje ti iyawo wọn ba ti n ba wọn gbe ni wọn to gbọ́dọ̀ ṣe igbeyawo iyawo a ti bímọ tọkọtaya naa a si ti mọ iwa ara wọn. Bi iwa wọn ba ba ara mu wọn a gbe ara wọn ni iyawo eyiini ni arede. Bi iwa wọn kò ba si ba ara mu wọn a kọ ara wọn silẹ tayọtayọ—ọkunrin a maa wa
aya miiran ka obinrin a si máa fi ara rẹ̀ wa ọkọ kiri. Ara
aṣa wọn náà ni o jẹ ki n ba Kàkó ti oun ti mariwo ọpẹ
lara ni ọjọ igbeyawo rẹ̀ yii. Aṣa wọn tì mo ti kà sii
wọ̀nyí yoo fihan yin pe ọdún keje ti Kako ti n ba ìyàwó rẹ gbe ni mo ba a ni Igbo-ńlá, ohun ìyàlẹ́nu ni yoo si jẹ fun yín lati gbọ pe titi ti Kako fi mura ti o tẹ le mi lọjọ igbeyawo rẹ̀ gan-an yii, kò sọ fun iyawo naa rara iwa aidara patapata gbaa ni. Nigba ti onitọhun gbọ o sare wa ba wa lọ́nà o di mọ ọn ni ẹsẹ o si wi bayii pe : 

 53

 Kini ṣe to bẹẹ ọkọ mi? Ọran wo ni mo da to bẹẹ ?
Ẹṣẹ wo ni mo ṣẹ̀ to bẹẹ ? Ọna wo ni mo gbà fi ṣẹ̀ yin ?
Ẹ ri ọkunrin miiran pẹlu'mi ni? Ẹ gbọ pe mo n sọrọ
aidara si yin ni? Mo n hu iwa ọlẹ ni? N kò wa ounjẹ
lakooko ni? N kò fi ifẹ han to ni? Ẹ gbọ pe mo ja
kaakiri bi? Ẹ gbọ pe ọrọ ọmọ ita n ti ẹnu mi jade bi?
Mo na inakuna bi? Mo n ṣe aṣeju faari bi? 'Tabi mo n rin irin idọti ni ndan ? Mo n hu iwa aibikita si yin ni
ndan? N kò gbọran 'si yin lẹnu ni ndan ? Tabi n kò tilẹ
mọ ile i tunṣe? 'Tabi n kò mọ alejo i tọju ni : Tabi n kò mọ aajo yin ṣe to? Tabi n kò tilẹ mọ esi ọrọ ni: Tabi n kò ran yin lọwọ to ni ibi iṣẹ yin ni? Ki lo ha kuku 
to bẹẹ ? Ẹ sọ fun mi, ẹ jọwọ ẹ sọ fun mi, nitori Ọlọrun ẹ
ma ṣaisọ fun mi—baale mi, ọkọ mi, olufẹ mi. "
Kako dahun o si wi pe: ' Loootọ obinrin ti o ba mọ
ohun gbogbo ti iwọ ka silẹ yii kò ni ṣẹ ọkọ rẹ̀ laelae, bi
n kò ba si ni i purọ iwọ kò fi ọkan ninu wọn ṣẹ̀ mi ri titi
o fi kan ẹṣẹ aitete wa ounjẹ ti ẹgbẹẹgbẹrun awọn obinrin maa n ṣẹ ni wakati kan lori ilẹ aye, ṣùgbọ́n igba ti nnkan ba ti de o de naa ni, bi oju ba mọ igba ewe a maa wọ̀ ni ori igi, bi ilẹ̀ ba si ṣu igba ẹranko a maa rin ninu igbo, ohun gbogbo ni o ni akoko wọn, akoko ere, ọtọ ni, akoko ija, ọtọ ni, akoko ẹkun ọtọ ni, akoko ayọ, ọtọ ni pẹlu, akoko lilọ mi ni yi, ọ̀ràn dandan si ni ki n lọ. Nitori naa maa ba tìrẹ lọ, emi naa yoo maa ba temi lọ, bi o ba ri ọkọ miiran, fẹ ẹ, ṣùgbọ́n ma ṣe gbẹkẹ le temi mọ, ọmọ ọlọmọ ba ile rẹ̀ lọ, o digba o. 

Nigba ti Kàkó dahun bayii tan obìnrin yii bu si ẹkun o si tun bẹ ẹ titi ṣugbọn oun kò tilẹ da a lohun kan ọ mu
kumọ rẹ̀ lọwọ, o fi ada rẹ̀ si àkọ̀, o n lọ kiakia bi igba ti
awọn alakọwe ba n kanju lọ si ibi iṣẹ wọn. Obinrin yii ri
i pe ọran náà ti bọ si ori o si bẹrẹ si ọrọ i sọ taanu-taanu bayii pe :
A! bayii ni iwọ tun wa ṣe ìwọ ọkunrin yii! Ni ọjọ ti
iwọ kọ fẹ mi mo kọ fun ọ, ṣugbọn iwọ fọnnu titi o si tan mi jẹ titi, o mu mi gbagbọ pe kò si ọkunrin ti o dabi rẹ
mo si fi ifẹ mi fun ọ, to bẹẹ ti aisan ifẹ de si mi, ti were 
ifẹ gùn mi, ti warapa ifẹ si gbe mi nitori rẹ; bi mo maa

54 

jẹun afi bi mo ri ọ ; bi mo máa mu omi afi bi mo ri ọ ; bi
mo máa lọ si ode afi bi o ba mi lọ; bi mo gbohun rẹ
nibikan afi bi mo de ibẹ; igba ti ifẹ ba si gùn mi ni ile
mi emi a wa si ẹba ile rẹ emi a máa sọrọ ketekete ki iwọ
baa gburoo mi. Iwọ mò pe n kò ni iya n kò si ni baba, o
mọ pe n kò ni ẹgbọn n kò si ni aburo, iwọ nìkan  yii ni o
dipo gbogbo wọn fun mi! Ṣugbọn lẹyin ti ọwọ wa wọ
ọwọ ti ẹsẹ wa wọ ẹsẹ tan bayii o tun fẹ ja mi silẹ lọsan-an
gangan ! Ki awọn iwin ba máa fi mi ṣe ẹsin ki wọn si
maa wi fun mi pe: " Ṣe iwọ mọ, o ṣe ṣe e? A! Ọlọrun
yoo da ọ lẹbi, iwọ abatẹnijẹ ọkunrin."

" Bi o ti sọ bayii tan o di mọ Kako o ni, ' O kò ni i lọ
lonii, o ni lati wa bi o ba ti máa ṣe mi si."

"Inu bi Kako nigba ti o pẹ ti obinrin yii ti di i mu, o
yi oju pada o si fa ada rẹ̀ yọ o ni, ' Iwọ onikupani obinrin,
iwọ ajẹ obinrin, iwọ ti o n fẹ di mi lọna ibi iṣẹ mi, o kò
mọ pe ki ilẹ to pa òṣìkà, ohun rere yoo ti bajẹ! Ki Ọlọrun
to da emi lẹbi n o da ọ lẹbi tirẹ." Bi o ti wi bayii tan o ṣa a
lagbede-meji diẹ lo si kù ki o bẹ ẹ ja, obinrin náà si ṣubu lulẹ o n jẹ aporo iku o si n kigbe Kako,'o ke e lọ si Ọrun :
Ẹru ba mi gidigidi.

' A mu ọna wa pọn o di ile. Ile baba mi ni awa mejeeji
sun ni ọjọ náà nitori Kako kò ni ile. Nigba ti o di owurọ
ọjọ keji mo lọ si ọdọ ọba mo si wi fun un pe o yẹ ki a da
ọjọ lilọ wá, a si da ọjọ mẹ́sàn-án .

" Laaarin ọjọ mẹ́sàn-án yii emi ati Kako gbadun ara wa
pupọ nitori ọpọlọpọ awọn ọrẹ wa ti wọn ti n gbe inu
igbo lati ọjọ ti o ti pẹ ni wọn wa si ile, ọpọlọpọ igba ni
a si n lọ máa ki wọn ti gbogbo wa jọ máa n yi ode ẹmu kiri,
igbakigba ti a ba si sọrọ kan ti Kako ati iyawo rẹ̀ gbogbo
wa a máa ṣe yẹyẹ pe : " Pa mi ki n ku ṣe ori bẹnbẹ si ọkọ,
iyawo Kako.'

" Bi ẹfọn ni ọjọ mẹ́sàn-án fẹ lọ, nigba ti o si ti di alẹ ọjọ
kẹjọ ni emi ati Kako ti di ẹru wa silẹ; bi ilẹ ọjọ kẹsàn-án si
ti n mọ ni a ti se iṣu ti a gun iyan jẹ. Ni iwọn agogo mẹjọ-
abọ owurọ ni a mura o di ile ọba, ki a si to de ohun oun


 55

pàápàá ti tẹ itẹ si gbangba ita, o gunwa, gbogbo ilu si pejọ :
awọn eniyan pọ bi igba ti eṣú ba ja sinu oko. Ọpọlọpọ awọn
ọdẹ kò i ti i de nigba ti awa ti de, ṣugbọn ki o to di nnkan bi
agogo mẹ́wàá , oju gbogbo wọn ti pe. Ẹyin ọrẹ mi, iroyin
kò to afojuba, ẹru awọn ọdẹ wọnyi ba awọn ti n woran—
gbogbo wọn singbọnlẹ, wọn wọ ẹwu ọdẹ wọn, wọn fi
apo ọdẹ kọ apa, wọn fi àkọ̀ ada wọn kọ ejika, omiran
wọ ṣokoto omiran san ibantẹ, gbogbo wọn si fi oogun pa
ibọn wọn : o dudu bi ọṣẹ. 

N kò ni lẹ̀ sọ orukọ gbogbo wọn fun yin tan ṣugbọn
n o sọrọ diẹ nipa awọn mẹfa pataki ti wọn jẹ ogboju
ọdẹ ju lọ ninu wọn, eyiini ni pe awa ti a jẹ akọni jẹ meje ti
a ba mu mi pẹlu wọn. N o darukọ wa bi a ti ṣe to lọ
lẹsẹẹsẹ niwaju ọba—ẹni kiini ni Kako onikumọ-ẹkùn, mo
ti sọ itan eleyiini fun yin. Ekeji ni Imọdoye ti o jẹ ibatan
mi ni idi iya, nigba ti o ti di ọmọ ọdun mẹ́wàá mi Aja ti
gbe e lọ, ọdun meje lo si gbe ni ọdọ rẹ̀. Ni odidi ọdun
meje náà ẹyọ ataare kọọkan ni o má n jẹ lojoojumọ. O mọ oogun pupọ, o gbọn pupọ, o ni imọ pupọ, o si jẹ oloye lori
ọdẹ, Eyiini naa ni o si jẹ ki gbogbo, eniyan maa n pe e ni 
Imọdoye (eyiini ni imọ dapọ mọ oye). Emi ni o duro si ipo kẹta. Ẹni kẹrin si  ni Olohun-iyọ ti o dara ju gbogbo
ọmọkunrin ti n bẹ ninu aye lọ, ti o mọ orin i kọ ju lọ
ti o si mọ ilu i lù ju lọ. Bi o ba n lu ilu eefin a maa rú, bi o
ba n kọrin ina a máa jade lẹnu rẹ̀, orin ogede ni sì i máa kọ.
Ẹni karùn-ún ni Elegbede-ọdẹ. O jẹ ọmọ eniyan ṣugbọn aarin
awọn ẹranko lo dagba si, nitori nigba ti wọn bi i oju
mẹta ni o ni: o ni meji siwaju o si ni ọkan si ipakọ, eleyii
ba iya rẹ̀ lẹru, nitori ọmọ olojumẹta kò ṣee bi. Iya rẹ̀ ba
gbe e sọ sinu igbo, ibẹ ni o si n ba awọn inaki rin ti o di
alagbara. Nigba ti o pẹ o wa si ilu o si n gbe ile ọba ṣùgbọ́n 
iwa rẹ̀ le pupọ bi ti inaki ni o ri, oun náà lo si jẹ ki gbogbo eniyan maa n pe e ni Elegbede - ọdẹ (nitori Elegbede ni bàbá inaki). O pẹ díẹ̀ lọdọ ọba, ọba si ra ìbọn fun un o di Ọdẹ, a maa gbohun ẹyẹ, a maa gbọ ti ẹranko, o si lagbara ju kinniun lọ, bi o lu u kò dun un, bi o gbe e lulẹ̀ kò bikita, irin kan kò si lè pa a lara. Ẹni kẹfa ni Efoiyẹ, eleyii ki i ṣe ara ilu wa, n ko tilẹ ti i ri i ri bi kò ṣe igba ti ọ̀ràn Oke 

56 

Langbodo kanlẹ yii, tafatafa ni ọkunrin náà , ẹya ẹyẹ lo
si jẹ, nitori dipo irun, iyẹ kekeke lo hu lara tìrẹ jade
igba gbogbo ni oun si máa n tu wọn ki awọn eniyan ma baa fi
bu u. Iyẹ apa rẹ̀ pọ eyi ti o wà nibẹ si to eyi ti o fi le máa 
fò ṣugbọn nigba ti o ba ti wọ ẹwu bo o mọlẹ ẹnikẹni ki
i ri i, igba ti o si máa n lo o ni igba ti ijamba ba de ba a ni
igbo ọdẹ. Ibikibi ti Efoiyẹ ba ran ọfa rẹ̀ ni i lọ. Bi oun kò
tilẹ ri nnkan náà bi o ba sa ti sọ pe oun fẹ ki ọfa oun lọ ba a,
ọfa rẹ̀ yoo wa nnkan náà ri ṣugbọn oun kò gbọdọ lo ju ọfa
meje loojọ bi kò ba fẹ ri ibinu Ṣokoti alagbẹdẹ ọrun, ẹni ti
o fi ọfa naa ta baba rẹ̀ lọrẹ. Ẹni keje ni Aramada-ọkunrin
ti i ṣe ibatan Efoiyẹ ni idi baba. Oun jẹ abami eniyan kan,
bi o ba wà ninu oorun tabi ninu ina, otutu yoo máa mu un,.
bi ina náà ba si ti gbona to ati bi oorun náà ba ti pọ to ni
otutu rẹ̀ yoo máa pa a to ; bi otutu ba si mu, ooru yoo máa 
mu oun, odi ni gbogbo nnkan tirẹ̀ n bọ si.

" Bayii ni a jẹ oniruuru eniyan ti a n lọ si irin ajo nla yii;
nigba ti gbogbo wa si duro tan ti a tò lọ lẹsẹẹsẹ, ọba gbà
wa ni iyanju, lẹyin ti oun si dakẹ, Imọdoye bẹrẹ si ọrọ i sọ
o wi bayii pe:

" Ẹyin ara ilu wa gbogbo, ẹ ṣeun ti ẹ wa lati wò wa
lonii. Ẹ hu iwa bi ọmọ eniyan , ẹ ṣe bi ọmọluwabi si wa ; ẹ
mu ki ori wa yá, ẹ mu ki aya wa balẹ, ẹ si mu ki ọkan
wa ṣi si irin ajo wa. Bi kò ba si ohun ti o ṣe ẹ̀ṣẹ́, ẹ̀ṣẹ́ ki i ṣẹ, bi kò ba ni idi ẹ kò ni dede ṣe bayii ri wa. Gbogbo
awa ti ẹ n wo yii, Oke Langbodo ni a ń lọ, nitori ilu wa yii
náà si ni. Ajo ki i dùn titi ki onile má re ile, kò si bi idalẹ
ti le dùn mọ wa to ki a má ranti ile wa. Bi ilu ẹni kere ti
o dabi itẹ ẹyẹ, ilu ẹni ni ilu ẹni ; bi ilu ẹni dọti ti o dabi
ori aatan, ilu ẹni ni ilu ẹni ; bi ilu ẹni re ẹyin ti oju awọn
olugbe rẹ̀ kò là rara, ilu ẹni ni ilu ẹni ; awọn onilu ni si
i ṣe ilu, awọn ni i sọ ilu idọti di mimọ, awọn ni si
i sọ ilu kekere di nla. Ṣugbọn ẹnikẹni ti o ba wi pe ilu
oun ki i ṣe toun mọ, gọngọsu eniyan ni. Ninu ọpọlọpọ oye
ati imọ mi, mo ri i pe irin ajo ti o lewu ni o wà niwaju
wa : ibi yoo máa gun ori ibi; ìyà yoo máa gun ori ìyà;
iyọnu yoo máa gun ori iyọnu ; bi a ti lọ kọ ni a oo bọ!


 57

Ọpọlọpọ ki yoo fi oju ri ilu yii mọ! Ṣugbọn bi a ba
lọ tan ẹ ma ṣe gbagbe wa. Njẹ mo ki yin lorukọ àwọn ẹlẹgbẹ mi wọnyi, awọn alabukun eniyan ti n lọ si 'Òkè langbodo—o digba o; o di gbere o; a fi ará silẹ fun
yin ; a fi ibatan silẹ fun yin ; a fi ile silẹ fun yin ; a fi ọna
silẹ fun yin ; ẹ jọwọ ẹ ma ṣaiṣe ẹyin de ni. Bi a ba pada,
gẹgẹ; bi a kò ba si tun ri yin mọ,ipade di ọrun o.
Nigba ti o pari ọrọ rẹ̀ yi gbogbo awọn obinrin bu si ẹkun
awọn ọkunrin sí fa oju wọn ro, ṣugbọn oun kọju si wa
o wi pe : '

"Ẹyin ẹlẹgbẹ mi ti ẹ n lọ si Oke Langbodo, ẹ ṣe
ọkan yin giri ki ẹ si ṣe bi alagbara. Ogo wo ni o wà fún ẹni ti n ṣe afẹ kaakiri inu aye ti ko si ṣe ilu rẹ ni oore olookan! Iyi wo ni o wà fun ọ̀lẹ eniyan ti o to ti akọni ọkùnrin! Mo fẹ ki ẹ mọ̀ pe atari ọlẹ eniyan kò to eekan alagbara, bi faari rẹ̀ ba duro ni iṣẹju kan, iṣẹju keji ni àṣírí rẹ̀ yoo tu. Eyi ti ri ti ẹyin fi fa oju ro! Ṣodẹkẹ ṣe tìrẹ laaarin Ẹgba o ba tìrẹ lọ, Ogedengbe ṣe tìrẹ laaarin Ìjẹ̀ṣà o ba tìrẹ lọ, Ogun ọlá ṣe tìrẹ laaarin Yoruba o ba tìrẹ lọ. Ǹjẹ́ mo bi yin, a oo ṣe tiwa tabi a ko ni i ṣe ti wa? Ọna ti Imọdoye fi sọ̀rọ̀ yii dara pupọ o si mu wa ni ọkan le, gbogbo wa fi ohun kan wi pe : "A o ṣe ti wa, o ya, ẹ jẹ ki a lọ". Bẹẹ ni a kọ ori si ọna, gbogbo eniyan si wọ tẹ le wa, wọn sin wa de bode ki wọn to fi ẹkun pada ki wọn to lọ si ile. Lẹyin igba ti gbogbo wọn pada tan, ọkùnrin arugbo kan tẹ le wa, nigba ti a si rìn díẹ̀ ti mọ pe gbogbo eniyan ti pada tan o da wa duro o si ba wa sọ̀rọ̀ báyìí pé, Ẹ̀yin ọmọkùnrin, lílọ ni ẹ ń lọ yii, ẹ maa sọra nípa ìjà, ẹ ma si ṣe korira ara yin, ọwọ́ meji ni i gbe ẹrù de ori, ọmọ ika ọwọ́ maraarun ni i si gbe oúnjẹ de ẹnu, ẹ fi imọ yin sọkan. Lati oni lọ, ẹ ma ṣe ranti ile mọ, ibi ti ọna ba kọjú si ni ẹsẹ i tọ, ibi ti ẹ ba n lọ ni ki ẹ fi oju si, Bi awọn ẹranko buburu ba ba yin ja, ẹ ba wọn jà, bi awọn ẹ̀mí buburu ba yọ yin lẹnu, ẹ yọ wọn lẹnu, Bi o ba si ku ẹ̀yin nikan ki ẹ tun ero ara yin pa. Bi ẹ ba gbọ ọrọ mi wọnyi, yoo dara fun yín, ṣùgbọ́n bi ẹ ba kọ̀ wọn, ọjọ́ n bọ̀ nigba ti ẹyin yoo wi pe, A! Ọkùnrin arugbo naa sọ bẹẹ fun wa, Nigba ti o wi bayii tan o fi omijé pada lẹyin wa o ba ile lọ. 

58

" N kò ni lẹ̀ sọ ohun ti oju wa kàn ki a to la Igbo
Irunmolẹ̀ kọja tan, bi mo ba ri aaye n o maa sọ eyiini ni ọjọ
miiran ; ṣugbọn n kò ni ṣaifi ẹnu ba ti ọba ilu Kan ti o jẹ
ọrẹ mi ti mo sọrọ rẹ̀ fun yin lana-an pe mo ba pade ni igba eekeji mi ninu Igbo Irunmalẹ̀. ilu ọba náà ni mo ti sọ pe
mo pa ẹkun oloju kan. Nigba ti a n lọ si Oke Langbodo
yii a tun de ilu náà , ọba náà si ṣe itọju wa pupọ o fun wa
ni ọpọlọpọ ounjẹ o si pese fun wa fun irinajo wa ; oun náà 
lo si jẹ ki n mọ pe aja oun ijeloo ti wọn sọ pe mo ji kò ku,
awọn ọta mi ni wọn gbe e pamọ ki wọn ba lẹ̀ ri aaye
mu mi.

 Lẹyin igba ti a kuro ninu Igbo Irunmalẹ tan ti a fi
ori le ọna Oke Langbodo ohun abami kan ṣẹlẹ̀ si wa ;
bayii ni: ṣe ni a dede ri 'ti igbo yi wa po ti a kò si ri oju
ọna mọ, a kò lè ya si ọtun a kò lẹ̀ yà si osi, a kò lẹ lọ
siwaju a kò si lẹ̀ pada sẹyin, igbo náà di o si dabi ọgba yi
wa po, n kò ro pe ekute pàápàá le ri ibikibi gba kọja nibẹ.
A gbiyanju ki a ge awọn igi wọnyi ṣugbọn bi a ti n ge
wọn ní wọn tori n sọ di, nigba ti O pẹ a fi ara wa silẹ fun 
iku a wi pe eyi ti o ba le de ki o de; ṣugbọn nigba ti o di oju alẹ ọjọ kẹta ti a ti de oju kan yii ni a ṣe akiyesi ti awọn 
ẹyẹ nla meji de ti wọn bà lé ori igi lẹbaa ọdọ wa, bí Kako si ti gbe ìbọn ki oun ba pa wọn, ni  Elegbede-ọdẹ
ju ọwọ si i ki o dawọ duro ; nigba ti o si pẹ diẹ ni a ri ti Elegbede-ọdẹ paapaa yín ọ si ọkan ninu wọn ti o si pa a. 
N kò fẹ ki ẹ gbagbe pe oun gbọ ede ẹyẹ àṣé ọrọ ti wọn
n sọ ni o n gbọ nigba ti o fi ju ọwọ Kako ki o da ọwọ
ibọn rẹ̀ duro ; ọkan ninu awọn ẹyẹ ni—eyi ti oun pàápàá wa
pa nikẹyin nì—n sọ fun ekeji rẹ̀ pe Kako ni o ko iyọnu
ba wa nitori obinrin alaiṣẹ ti o pa ni Igbo-nla ni ijeloo,
ti o si ke igbe rẹ̀ lọ si ọrun. Ẹyẹ nii si sọ pẹlu pe bi kò
ba jẹ pe a ba pa oun, ti a fi oun rubọ lati fi ṣe etutu ̀ẹ̀ṣẹ̀
buruku ti Kako ṣẹ̀ nì, inu Ọlọrun kò ni i dun si wa a kò si ni lè yọ ninu ibi ihamọ yii laelae, eleyii naa ni o mu ki Elegbede-ọdẹ pa a. Gẹgẹ bi àṣà ilẹ̀ wa, a mu ẹyẹ yii a la inu rẹ̀ a bu epo si i a si gbe e sinu apaadi kekere kan bayii a gbe e lọ si idi igi nla kan ti n bẹ lẹbaa ọdọ wa. Inu Ọlọrun dun pe a ronu piwada, ki i ṣe nitori ẹbọ ti a ru 

; Ẹni b yọ man i IN NI aa i eleyi ná ni o mu ki


 59

ṣùgbọ́n nitori o mọ̀ pe ibaṣepe a ni oye ju bẹẹ lọ ni, a ba sin oun ni ọna ti o dara ju eyiini lọ. 

"' Kò pẹ lẹyin eyi nigba ti ero kan dede sọ si mi ninu :
mo ranti obinrin ti o yọ mi ninu itimọle Agbako nijeloo
mo si mu turari ninu apo mi mo sa ina mo si bẹrẹ si i jo
o, mo pe e ki o ti ilẹ jade, mo n pa itu ọdẹ, Laipẹ o yọ
lati inu ilẹ lọkankan mo si wi fun awọn ẹgbẹ mi bayii pe :
" Wo o, obinrin ti o yọ mi ninu itimọle Agbako lo n bọ
nì, Iranlọwọ ni orukọ rẹ̀ n jẹ. Nigba ti oun náà si sunmọ
mi o ni, ' Akara-oogun, emi ni yi, eeṣe ti iwọ fi pe mi ?
Emi náà si ko ẹjọ ba ilẹ mo ro fun un bi iyọnu nla ti de ba
wa ti a wa ọna titi ti a kò lè yọ jade lati odidi ọjọ mẹta,
ati bi Elegbede-ọdẹ ti gbọ ọrọ ti awọn ẹyẹ meji kan n sọ
ti a si ti ṣe gẹgẹ bi ọrọ wọn, ati pe nitori eyi náà ni mo ṣe
pe e ti ilẹ jade ki o ba le gbiyanju yọ wa ninu ihamọ náà .

"' Iranlọwọ fi eti silẹ o gbọ gbogbo ohun ti mo sọ, bi
mo si ti pari ọrọ mi tan o wi fun wa ki a tẹ le oun a si tẹ le
e, gbogbo igi ti o ti yi wa ka si bẹrẹ si i yà kuro loju ọna
bi gbogbo wa ti n kọja lọ. Laipẹ a tun ja si oju ọna Oke
Langbodo niwaju oun si pada o ba irinkerindo rẹ̀ lọ.

" A kò rin jinna ju bẹẹ lọ lẹyin eyi titi ilẹ fi ṣu ti a sun, ẹluluu ke aike ni owurọ ọjọ keji ni a si ti fi ẹsẹ si ọna ti a n lọ, 
a kò si tete ri ìyọnu kan bi kò ṣe igba ti o di deede agogo mẹ́wàá aabọ ti a ri ọkunrin kan niwaju wa orukọ ẹni ti n jẹ Ẹ̀rù

" Nigba ti a ri ọkunrin yii aya wa ja nitori ori mẹrin
ni o ni : ọkan dabi ori eniyan o kọju si ila Oorun ; ekeji dabi
ori kiniun ti o ba ni ibuba ohun kọju si iwọ oorun ; ẹkẹta
dabi ori ejo nla ti o n yọ ahọn lẹnu ti o si n pọ oro jade
eyiini n wo iha guusu ; ẹkẹrin ti o si dabi ori ẹja oloro ẹnu
ẹni ti ina nla ti n jade n wo apa ariwa... Oniruuru ejo ni o yi
ọrun ọkunrin yii po, ọpọlọpọ akeeke si fi ejika rẹ̀ ṣe ile,
bẹẹ ni irun bo o lara bi aṣọ. Awọn oyin ati agbọn ni ọkẹ
aimoye n fo yi i kaakiri oun a si máa fi ọwọ pa wọn bi o ba
ti n rin lọ. Bi o ti n bọ ni atẹgun nla bẹrẹ si i fẹ ti gbogbo
igbo si n pariwo, awọn igi ati ọpẹ si bẹrẹ si i ke wi pe :

  60

Ẹru n bọ wa si ori awọn ọmọ alaigbọran, ida ọwọ
Ọlọ́run oun i ṣe, lati ge awọn olorikunkun kuro, ki wọn ki o ma ba di a àwọn sinu ayé. Ohun ijaya nla ni ọkùnrin naa jẹ́, nigba ti o si ri wa o duro o n wo wa. Kako ati Elegbede-ọdẹ si sun mọ ọn lati ba a ja ṣùgbọ́n wọn kò lè de ọdọ rẹ̀ titi oyin ati agbọn fi le wọn pada, wọn gbiyanju ni oríṣìí igba ṣùgbọ́n kò ṣeé ṣe, Efoiyẹ mu ọfà rẹ̀ o ta a si i ṣùgbọ́n kò ran an, olukuluku wa sa ipa ṣùgbọ́n a kò ri i gbe ṣe. Níkẹyìn ni Imọdoye sọ fun Ọlọhun-iyọ̀ pe ki o kọ orin arò si i, ki o má ṣe kọ orin eyi ti ina yoo fi maa yọ tabi ti eefin yoo fi maa ru, ṣùgbọ́n ki o kọ orin aanu ti ọkùnrin naa yoo fi lè ronu nipa wa ti aanu wa yoo fi ṣe e. Ọlọhun-iyọ̀ ṣe bi Imọdoye ti wi o bẹ̀rẹ̀ mu orin o n kọ ọ, o sọ bi Ọlọ́run ti ṣe da ọrun oun aye, ti Ọlọrun si fẹ́ràn awọn eniyan to bẹẹ ti oun paapaa fi maa n bẹ wọn wò gẹgẹ bi ọrẹ, ti o si jẹ pe ẹsẹ ni o le Ọlọ́run sa ti kò fi wa mọ, ti gbogbo eniyan si bẹ̀rẹ̀ si i sa fun ẹsẹ nitori ohun buburu ni, ati bi ẹni ti o ba n di ẹnikeji rẹ̀ lọwọ ti jẹ ẹlẹsẹ patapata ti Oluwa si ti wi pe, o yẹ ki a so ọlọ mọ iru ẹni bẹẹ ni ọrun ki a gbe e sọ sinu omi okun, ati bi irin ajo wa si ti jẹ nitori àti ṣe ilu wa ni rere, eyi ti inu Ọlọ́run dùn si jọjọ, o si tun kọrin nipa ọpọlọpọ iya ti o ti jẹ wa sẹyin, iru eyi ti oju kò i ti i ri ri, to bẹẹ, ti bi Idina kan bá tun de ti o jẹ pe Ọlọ́run Ọba nikan ni o lè yọ ni. 

" Bi o ti n kọrin ni o n fi ogede kọọkan bọ ọ laaarin, nigba ti
o si pẹ ni a ri ti Ẹru ki ire mọlẹ, o sa lọ. Bayii ni a fi orin
lasan le ẹni ti ibọn ati ọfa kò ka lara, nitori ohun ti a fi
ẹ̀sọ̀ mu ki i bajẹ ohun ti a fi agbara mu ni i le ni lara kokooko.

' A kọju si ọna a tun n lọ a si rin titi o fi di pe ilẹ n ṣu
ti ẹyẹ agbe n ke, nigba ti a si de ibikan bayii, a duro,
olukuluku si fi ẹyin le ibikibi ti o ba ri, a ṣun lọ.

' A dupẹ ni ọwọ Ọlọrun pe a ji ni alaafia ni owurọ ọjọ
keji a si tun kọju si ọna wa.

"O to iwọn agogo meje-abọ owurọ gere ni a de ilu
kan bayii, nigba ti a si fẹ wọ inu ilu náà a ṣe akiyesi akọle
yii ni ẹgbẹ ilẹkun odi ilu náà :

 61

" Ogongo baba ẹyẹ, olori ẹyẹ mà re o ;
Ẹlẹdaa kò kọ ki ẹnikẹni pa ẹyẹ jẹ ;
Ẹlẹdaa kò kọ ki ẹnikẹni fi ẹyẹ ṣe ohun rere ;
Ṣugbọn ẹnikẹni ti o ba ti pa ẹyẹkẹyẹ lainidii ri,
Kò gbọdọ wọ inu ilu wa."

'Àṣé ilu awọn ẹyẹ ni; ogongo ni ọba wọn. Bi ẹniyan 
ba wọ ilu yii bi oluwa rẹ̀ ba si ti pa ẹyẹkẹyẹ lainidii ri tabi
o ti fi iya kan jẹ ẹiyẹ laìnidi ri, were bi o bá ti wọ ibẹ ni
nkankan pupa bi ẹjẹ yoo dede han ribiti siwaju oluwa rẹ̀,
onitọhun pàápàá si le ṣaimọ. Nigba ti awa wọ ibẹ a kò mọ
nnkan kan, niwọn igba ti o si ti jẹ pe gbogbo wa ni o ti sọ
oko lu ẹyẹ ri nigba ti a wà ni kekere, ti a si ti pa wọn ni
ainidii ri, nnkan pupa wọnyi han siwaju wa a kò si mọ
nnkan kan titi awọn ọlọpaa wọn fi mu wa ti wọn ko wa lọ
siwaju ogongo baba ẹyẹ. Ogongo ti mo n sọrọ rẹ̀ yii yatọ si
iru ogongo ti a máa n ri kaakiri ni ile: ẹnu ọrun si isalẹ nikan
ni o fi jọ ẹyẹ, iyoku bi ti eniyan lo ri. Ori rẹ̀ tobi to ti eniyan 
o si pá ni aarin o n dan kooro.
Nigba ti o ri wa o wi tibinu-tibinu pe : ' Ta ni ẹyin wọnyi ?
Nibo ni ẹ ti wa? Nibo ni ẹ si n lọ? Dajudaju ole ni
yin; ami ọlọṣa n bẹ niwaju yin; nitori naa ẹ ṣe giri, ki
onibantẹ san ibantẹ ; ki oniṣokoto fun ṣokoto ; n o han
yin leemọ lonii ; iṣẹ mẹta ni ẹ o ṣe fun mi ; bi ẹ kò ba si
lè ṣe wọn, pipa ni n o pa gbogbo yin jẹ.

"Inu bi Kako pupọ o si fẹ sọrọ akọ ṣugbọn Imọdoye
pa a lẹnu mọ. Imọdoye si fun ogongo lesi bayii pe:

Awa kò wa lati jale rara a kò si wa lati ṣe ẹnikẹni ni
ibi, Oke Langbodo ni a n lọ, bi ẹ ba si ni iṣẹkiṣẹ lati fun
wa a oo ṣe e ; ṣugbọn a kò fẹ ki ẹ ba wa jà ọrẹ yin la fẹ ṣe.?

O dabi ẹni pe inu ọba yii rò diẹ nigba ti o gbọ ọrọ
Imọdoye, o si wi fun wa pe iṣẹ eekini ti a o kọ ṣe ni pe a o
yan ẹnikan ninu wa ti yoo ba ẹranko nla kan jà ti o wà
ninu ile oriṣa baba oun. Ẹranko náà dabi alangba ṣugbọn
o tobi to gende mẹrin o si ni iwo kan lori, iwo náà gùn to
ẹsẹ bata meji, o le bi irin, ṣonṣo ni ori rẹ̀ si ri ; nigba-


62 

kigba ti o ba fẹ pa ohun ọdẹ rẹ̀ iwo náà ni i fi i gun un ki i si
i tase ohunkohun ti ẹranko yii ba fi gun. Ẹẹkan ni ọba
pàápàá máa n ri ẹranko náà lọdun, pẹlu ogede pẹlu Oogun naa
ni si i fi i ri i.

 Gẹgẹ bi ẹyin náà ti mọ, Kako ti mọ ọdẹ i ṣe pupọ
ninu Igbo-nla, nigba ti ọba yii si ṣe ibeere rẹ̀ were ni Kako 
bọ si ode o ni ki wọn jẹ ki oun lọ ba'-ẹranko náà jà. Eleyii
ya ogongo lẹnu: aanu rẹ̀ si ṣe e nitori Kako jẹ arẹwa eniyan, 
o singbọnlẹ, ẹnu ejika rẹ̀ si oke ni o si fi ga ju gbogbo wa
lọ ; ṣugbọn nigba ti ogongo ti ri i pe o ti pinnu lọkan rẹ̀
ati lọ, o fi i silẹ ki o lọ nireti pe ibẹ ni yoo ti ba iku rẹ̀
pade. Ẹru ba awa náà pàápàá , tẹkuntẹkun la si fi tẹ le e lọ.

Nigba ti a de ọhun ti a wọ inu ile oriṣa náà tan, ogongo
mu wa lọ si agbala nla kan ninu eyi ti oniruuru igi eléso ń bẹ. Niwaju wa gan-an, bi a ti wọ inu agbala náà , ní ọna 
tooro kan lọ rangbandan si ile kekere kan ti o wà lọ
ti o jinna to iṣẹju meji si wa: ile ẹranko náà ni eyiini.
Ẹranko ti a n wi yii a máa sọrọ bi eniyan , bi a si ti de agbala
náà ni ọba ti ranṣẹ si i pe oun wa mu ẹnikan fun un pajẹ :
bi oniṣẹ si ti n jiṣẹ tan ni oun náà yọ ninu ile rẹ̀, nigba ti
gbogbo wa si ri i ni ọkankan olukuluku sa lọ ọba pàápàá sa
pẹlu ṣugbọn Kako duro. Iwaju igi kan bayii lo duro si
ti o fi ẹyin ti igi náà , nigba ti ẹranko yii si ri i o fi opopo
ọdọ rẹ̀ ṣe ọna. Bi o ti ku diẹ ki o de ọdọ rẹ̀ ẹranko náà fò
pẹlu agbara lati fi iwo rẹ̀ gun un pa ṣugbọn Kako bẹrẹ
lakoko náà ẹranko náà si kan iwo rẹ̀ mọ igi o wọle ṣinṣin.
Nigba ti Kako rì eyi inu rẹ̀ dun ; dipo ti iba si fi bẹrẹ si
i ṣa ẹranko náà lọgbẹ o gbe okuta nla kan o bẹrẹ si i gba a
ni ori mọ igi ki iwo rẹ̀ ba lè tubọ wọle dáadáa ; lẹyin eyiini
ni o fa kumọ rẹ̀ yọ o si lu ẹranko náà ni kumọ pa.

" Bẹ́ẹ̀ ni o pa ẹranko buburu yii, nigba ti o si jade ninu
igbo oriṣa náà ẹru ba ati eniyan ati ẹranko Ogongo si kan
saara si i. 

"' Iṣẹ eekini pari na ṣugbọn o ku ekeji. Ọba awọn ẹyẹ
yii pe Imọdoye o si wi fun un ki o sọ fun wa pe oun n fẹ ki
ẹnikan ninu wa mura ati ba awọn iwin-ilẹ ja. Awọn
iwin wọnyi a máa gbe inu ilẹ wọn kò si ga ju ẹsẹ bata

 63

kọọkan lọ, olukuluku wọn a máa mu paṣan kekere kan
lọwọ, wọn si pọ jọjọ. Imọdoye fẹrẹẹ má i ti i sọ lẹnu tan
nigba ti Kako bọ si ode ti o tun wi pe oun ni yoo lọ ba wọn
ja ; gbogbo wa kọ̀ ki o lọ ṣugbọn oun fi dandan le e ; ibi ti
a si ti n ṣe ariyanjiyan náà ni obinrin ọrẹ wa nì de—
Iranlọwọ ti o yọ mi ninu itimọle Agbako, o gbe apo kan
bayii lọwọ o si wi fun wa ki a jẹ ki Kako lọ a sì gba si i
lẹnu.. Ki Kako to lọ obinrin yii gbe apo apa rẹ̀ fun un o
si wi fun un pe bi awọn iwin náà ba ti de ki o yara bu
yanrin ti n bẹ ninu apo náà ki o da a lu wọn, ati pe bi o
ba ti ṣe bẹ ni oju gbogbo wọn yoo fọ ti wọn yoo si bẹrẹ si
i pa ara wọn ; ọ la a ye wa pẹlu pe iyanrin náà jẹ iyanrin
ti n bẹ ni eti isalu ọrun ti Ẹlẹdaa ṣe pataki fun ati máa bu
ifọju lu awọn ẹni ti o ba n di ẹnikeji wọn lọwọ nipa ohun
rere, Obinrin yii sọ fun Kako ki o má mu kumọ rẹ̀ lọwọ
ṣugbọn oun kọ, gbogbo wa wi fun un ṣugbọn kò gbọ o ni,
f Ikarahun igbin ki i ya igbin, ibi ti mo ba n lọ, temi ti
kumọ mi ni n lọ. Nigba ti akoko si n lọ Imọdoye pa wa
lẹnu mọ pe ki a fi i silẹ ti oun ti kumọ rẹ̀ Imọdoye si wi.
fun ọba pe a ti ṣetan.

'O ya ogongo lẹnu lati ri i pe Kako ni a tun yàn o si
ni ero pẹlu pe inu ija eleyii ni yoo ku si. O mu Kako o di
ẹyin odi ilu náà gbogbo wa si tẹ le wọn. Nigba ti a jade ni
ilu tan ti a si rin diẹ ninu igbo a ja si ibi ti o tẹju pẹrẹsẹ
kan bayii, ilẹ ibẹ kun fun yanrin kò si si eweko kan rara,
ni òró ibẹ, o to mẹẹle kan; ni ibu ibẹ, o to mẹẹle kan;
nigba ti a de ibẹ ogongo duro, o mu maluu kan o pa a lati
fi rubọ si awọn iwin-ilẹ wọnni. Imọdoye náà si yara mú ẹyẹle pẹlu adaba kan o pa wọn o fi wọn rubọ o wi pe:
Yiyẹ ni yẹ ẹyẹle, dídẹ̀ ni i dẹ adaba lọrun, yiyẹ ni ki
o yẹ Kàkó lonii dandan." Bi Imọdoye ti n pari irubọ ti rẹ̀
tan ni Ogongo mu omi ti o da a siwaju ti o si bẹrẹ si ọfọ
i pe, nigba ti o pẹ ti o ti n pe ọfọ yii ni a wo iwaju wa ti
awọn iwin n bọ bi eesu, ẹru ba ni. Kako mura o n lọ pade
wọn, nigba ti awọn naa si ri i wọn tubọ mura wọn n sare
bọ lọdọ rẹ̀. Laipẹ wọn kan an lara bi igba ti ogunlọgọ
awọn esu ba kan oko agbado kekere, wọn si bo o bi
igba ti ẹgbẹrun awọn eera ba bo ẹ̀rún ounjẹ. Kako ti gbagbe

64 

ohun ti oun iba ṣe o fa kumọ rẹ̀ yọ o bẹrẹ sì i lu wọn were
o pa bi aadọta ninu wọn ; ṣugbọn kini aadọta jamọ lara bi
ọkẹ aimoye ! Gbogbo wọn bo o ṣikanṣikan : eyi ti o n gun
un lara n gun un lara, eyi ti o n ge e jẹ n ge e jẹ, eyi ti o n lu u
n lu u, eyi ti o n ja a leekan n ja a leekan, irora nla ni o jẹ fun
Kako. Nigba ti o si pẹ ti wọn bo o to bẹẹ ti a kò fi ri ara
rẹ̀ lode mọ, Iranlọwọ wi fun Olohun-iyọ ki o bẹrẹ si ilu
ìlù rẹ̀ ki o si máa kọrin ki o ran Kako leti ohun ti awọn
sọ fun un ki o ṣe; Olohun-iyọ ba bẹrẹ mu orin, bi o ti
n lu ilu rẹ̀ ti o si n kọrin ni ina,bẹrẹ si i jo ti eefin si gba
gbogbo ibi ti a wà; ati awa ni o, ati ọba ni o, ati awọn
iwin wọnyi ni o, olukuluku fi ti ija silẹ gbogbo wa n jo.
Ibi ti a ti n jo yii ni Kako ti gbọ ọrọ ti Olohun-iyọ n sọ,
were o bu yanrin lati inu apo rẹ̀ o da a lu awọn iwin naa
oju gbogbo wọn si fọ; lẹyin eyiini Iranlọwọ sọ fun ẹni ti
n lu ilu ki o dawọ duro oun si ṣe bẹẹ gbogbo awọn iwin náà 
si bẹrẹ si i lu ara wọn titi wọn fi pa ara wọn tan ti o ku
ẹnikan ṣoṣo, Kako si fi kumọ rẹ̀ lu ẹnikan náà pa. Bẹẹ ni a
Pari iṣẹ keji ti ogongo baba ẹyẹ fun wa.

 Ki a tọ kuro ni ibẹ ọba awọn ẹyẹ wọnyi sọ fun wa
ki a má i ti i lọ ki a kuku pari iṣẹ kẹta. O wi fun wa pe
ẹnikan wà orukọ rẹ̀ a máa jẹ, 'Were-ọrun. Ọkunrin yii buru
to bẹẹ ti Ẹlẹdaa fi le e jade lati ọrun ti O si fi mu un wa si
ilu awọn ẹyẹ;.O wi pe bọya ibi ti o ba ti n gbọ ohun
didun awọn ẹyẹ ọkan rẹ̀ lè rọ ki o fi iwa jagidijagan silẹ,
ṣugbọn dipo ki awọn ẹyẹ máa kọrin ki ọkan Were-ọrun
maa rọ ohun lile ni wọn maa n fi fun un ṣe : bi wọn ba ti
n fẹ pa ẹnikan wọn a pe Were-ọrun lati ile rẹ̀ ninu iho
wa wọn a si fi oluwa rẹ̀ fun un, were oun a si ti pa oluwa rẹ̀
jẹ, iba ṣe eniyan iba ṣe ẹranko, iba ṣe ẹyẹ iba si ṣe iwin.
'Ile ọkunrin buruku naa kò jinna si ibi ti a wà yii, nigba ti
Kako si tun ti sọ pe oun n fẹ ja diẹ si i a fi i silẹ ki o pa itu
ọwọ rẹ̀ ; nigba ti ati awa ati ogongo si de ibi ile ọkunrin
náà ti ogongo ke si i ti ọkunrin yii si n bọ, gbogbo ilẹ bẹrẹ si
i mi, apaara si bẹrẹ si i san ẹkuru si bẹrẹ si í kù si oju ọrun—
idi wa di omi nitori ẹru, diẹ lo si ku ki n yagbẹ si ṣokoto
mi. Nigba ti o ṣe ti oun naa yọ lọkankan, oju rẹ̀ dabi ẹyin
ina eemi imu rẹ̀ si dabi ooru omi ti o gbona girigiri. O n 



 65

lọdọ wa Kako náà si n tọ ọ lọ; nigba ti o ṣe wọn pàdé wọn si bẹrẹ mu ija. Ero tirẹ ni pe ki oun fa Kako ya ni
iwọn iṣẹju kan ṣugbọn ọran kò ri bi oun ti rò Kako pàápàá 
n pero ati fa oun náà yà. Wọn ja titi eruku fi kù si oju
ọrun to bẹẹ ti a kò ri awọn mejeeji dáadáa mọ, ija ọjọ náà kò
ṣeé sọ tan sinu iwe yii nitori akoko n lọ. Nigba ti o pẹ ṣa
ti inu bi Were-ọrun ẹni ti kò i ti i ba iru eniyan bi Kako ja
ri, o tu itọ ṣi ọwọ rẹ̀, nigba ti o si pe ọfọ si i ti o fi itọ náà 
ra ori, gbogbo ara rẹ̀ gbina to bẹẹ ti Kako fi sa sẹyin nitori
kò ṣé é dimu mọ. Eleyii bi Elegbede-ọdẹ ninu ọun ati
Aramada-ọkunrin si pa guuru si ọkunrin náà wọn n ba a
ja ṣugbọn nigba ti o ṣe ara Elegbede-ọdẹ pàápàá kò gba a
mọ oun náà si sa sẹyin. Aramada-ọkunrin kò tilẹ mọ
nnkan kan nitori iwa iṣẹda tirẹ̀ yatọ, bi o ti n ja to nì, otutu
n pa a ni. Nigba ti o pẹ ina yii pọ to bẹẹ ti a kò tilẹ ri ẹnikẹni
ninu wọn mọ ina bo gbogbo wọn, o jo to wakati meji
ki o to ku, nigba ti ina náà si ku, oku Were-ọrun ni a 'ba,
Aramada-ọkunrin si jokoo le e lori o bu sẹrin-in o si wi pe :
" Mo ti pa a, ẹ wa wo o, n kò tilẹ mọ pe mo ja rara, afi
otutu diẹ ti o n pa mi." Bayii ni a pari iṣẹ mẹta ti awọn
ẹyẹ fi fun wa lati ọwọ ogongo baba ẹyẹ. 

 Iẹyin ti a pari awọn iṣẹ náà tan ọba pe wa lati jẹun
o si sẹ ase nla fun wa, olukuluku wa jẹ o yo Kako
jẹ to ti ẹni mẹfa o si mu to Akengbe ọti kan;
ṣugbọn nigba ti o mu ọti yo tan o sunmọ ọba o fi
ọwọ gba a lori o wi pe: ' Ori rẹ yii mà dan o. Iwa rẹ̀
yii bi awọn ẹyẹ ninu wọn si ba wa fi ija pa Ẹẹta, nigba ti
o pẹ ti mo woye pe ọwọ wọn n le ju tiwa ti gbogbo wọn
si pọ ju wa lọ, mo mu ọkan ninu awọn ataare ti Egbere
fun mi ni ijeloo mo la a, nigba ti mo si ko ẹyọ inu rẹ̀ jade
mo fi ọkọọkan fun awọn ẹlẹgbẹ mi emi náà si gbe ọkan mi ;
were ti ataare wọnyi ti de inu wa ni iyẹ bẹrẹ si i hu lapa wa
a ba bẹrẹ si i fò si oju ọrun ki a ba máa sa lọ, ṣugbọn àwọn ẹyẹ náà fo ti wa ija nla si ṣẹlẹ̀ loju ọrun. Ija náà pọ gidigidi
ibẹ ni wọn si ti pa Janduku aburo Kako ati Ojuri aburo
Imọdoye. Nikẹyin ṣa a bori awọn ẹyẹ náà a si kọ ori si
ọna Oke Langbodo a n fò lọ. Nigba ti a fò diẹ Kako
damọran pe o yẹ ki a máa fi ẹsẹ rin lọ, nitori pe fifo ti a

66 

n fo nì bi ẹni pe a n ṣe ojo ni o ri, gbogbo wa gbà bẹẹ ;
nigba ti mo si fun wọn ni ataare miiran lati inu apo mi ti
emi ati awọn si jẹ ẹ, iyẹ apa olukuluku wa wọle a si bẹrẹ si
i fi ẹsẹ rin lọ. Laipẹ a de ilu awọn ẹranko oju wa si ri ọpọlọpọ nnkan ṣugbọn n kò ni lè sọ wọn nísinsìnyí , mo lẹ̀ fi
eti yin ba a ṣa pe ibẹ ni eyin mi ti ka—ọgangan eyin ni :
lati ọjọ ni ni n kò si ti ri eyin jẹun dáadáa mọ: mo di
oniferese ni ẹnu.

'Lẹyin ti a kuro ni ilu awọn ẹranko a kọja odo aro
a si kọja odo ẹjẹ ; a de ilu awọn ọkunrin ti wọn ni apa
mejila a si kọja lọdọ awọn agan-ni-gan obinrin meje nì
ti wọn máa n sọkun titi ọjọ aye wọn. Ṣugbọn meloo ni
ki n sọ, meloo ni ki n rò, meloo ni ki n wi nipa awọn ohun ti
oju wa ri ni ibi ti mo kà silẹ wọnni ! Wọn pọ ju ohun
kika lọ—didakẹ lo ya.

" Nigba ti o pẹ diẹ, ti a gun oke kan bayii de ori ni a
n wo Agbako bọ niwaju wa ti o n gun oke náà bọ lọdọ wa
ni òdì keji, bi mo ti ri i mo ke pe: 'A gbe!? nigba ti
awọn ero Oke langbodo wọnyi si bi mi idi rẹ̀ ti mo fi
ke bẹẹ ti mo si sọ fun wọn inu bi Kako ati awọn akọni
yooku, ki o si to de ọdọ wa Efoiyẹ ta ọfa si i ọfa rẹ̀ si ba a
ṣugbọn kò wọle si i lara. O si tun ta ekeji, bakan náà ; o
ta ẹkẹta, kò si iyipada ; bayii ni o ṣe ti o ta ọfa rẹ̀ mejeeje si i ti kò ran Agbako, o múra o n bọ lọdọ wa. Bi o ti
ku diẹ ki o de ọdọ wa ti Efoiyẹ si ri i pe o kọju si apa ọdọ
oun, o ta ọfa kẹjọ si i, o ti gbagbe pe oun kò gbọdọ ta ju
ọfa meje lọ. Eleyii si mu ki inu bi Ṣokoti ẹni ti i ṣe alagbẹdẹ
ọrun ; o fun Agbako ni agbara lati isalu ọrun wa oun si
da gbogbo wa loju ru. Nigba ti o pẹ diẹ mo ke pe Ọlọrun O si gbọ. Nigba ti Agbako ṣubululẹ o di ejo o lọ mọ
Kako lara o si gbe Kako lulẹ ati ejo naa ati Kako si bẹrẹ si 

i yi lati ori oke lọ si isalẹ. Nigba ti wọn yi de isalẹ tan
Agbako tun di iwin pada, nigba ti Kako si fi gbogbo
agbara rẹ̀ gbe e o da a ni adapa. Bẹẹ ni Kako pa Agbako a
si mu ọna wa pọn a n lọ.

" Ọpọlọpọ idina ni a tun ba pade ṣugbọn n kò ri aaye.
sọ wọn tan nísinsìnyí n o fi ẹnu ba ọkan si, lowurọ ọjọ

 67

kan bayii ni, bi a ti n rin lọ ni a dede ri ọkunrin kan ti o
n bọ lẹyin wa orukọ rẹ̀ a máa jẹ Ẹgbin. Ki a to ri oun pàápàá 
ni a ti bẹrẹ si i gboorun rẹ̀. Ẹyin ọrẹ mi, lati ọjọ ti mo ti
de inu aye n kò ba iru ohun irira bi ọkunrin yii pade ri :
gbogbo ọmọ ika ẹsẹ rẹ̀, kiki jiga ni; awọn jiga náà pọ
to bẹẹ ti wọn ge pupọ ninu awọn ọmọ ika ẹsẹ náà wọn
si tò si i lati atẹlẹsẹ de orunkun, ọpọlọpọ ninu wọn a máa 
tikara rẹ̀ yọ silẹ bi oun ba ti n rin lọ.Oriṣiiriṣii ooju lo wà ni
ẹsẹ rẹ̀ ewe ni oun si fi máa n bò wọn loju nitori eyi ti o ba
kere jù ninu wọn lo mọ bi atẹlẹwọ mi: ọpọlọpọ ninu
awọn ooju náà ni oun kò fi nnkan kan bo nitori ewe kekere kò
ka wọn, wọn a máa ṣe omi pẹlu eetu bi o ba ti n kọja.
Ẹgbin ki i nu idi bi o ba yagbẹ eepa imi ati ọdun mẹta ń bẹ
ni iho idi rẹ̀; bi o ba duro awọn aràn ati jẹdijẹdi a máa 
jade ni idi rẹ̀ wọn a máa rin i ni ara ka oun a si máa fi ọwọ
fa wọn kuro ni ẹgbẹ rẹ̀ ; bi o ba máa yagbẹ ki i bẹrẹ ki i si
i duro ni oju kan, a máa yagbẹ bi o ba ti n rin lọ imi a máa 
ja si i ni ẹsẹ a si máa ja si i ni itan. Oniruuru oowo ati ileroro
ni o yi ẹgbẹ ọkunrin náà ka ọkọọkan wọn tobi ju ẹṣẹ mi lọ,
wọn a máa tu si i lara oun a si maa fi ọwọ ba omi wọn a
máa fi i si ẹnu. Ẹgbin ki i wẹ̀ eewọ ni. Ipin oju rẹ̀ dabi eebi ẹni ti o jẹ ẹkọ, a  ń fi rùn bi ẹran ti n ra a si máa ṣe idin
jade. Ọrun rẹ̀ dabi ara ọpọlọ eeri ayebaye si lẹ̀ mọ ọn:
o dudu bi ọṣẹ. Ekolo, ejo, akekee ati oniruuru ẹda afayafa '
ni i máa jade lẹnu rẹ̀ bi o ba n sọrọ, oun a si máa jẹ wọn bi
ounjẹ nigba ti ebi ba de si i. Ikun kò lè tan ni imu Ẹgbin
laelae oun ni i fi i ṣe omi wa ounjẹ oun ni i si i mu bi omi.
Ẹyin ọrẹ mi, iba diẹ ti mo ranti nipa ọkunrin náà ni yi,
nigba ti o de ọdọ wa ti o bu si ẹrin ti o si fẹ eyin rẹ̀ pipọn
nì sode, a bẹ ẹ ki o jọwọ máa lọ, nigba ti o si pẹ o ba ti
ara rẹ̀ lọ; ṣugbọn ọkunrin kan bayii  ti orukọ rẹ̀ n jẹ Ọ̀tọ̀
ti i ṣe aburo Aramada-ọkunrin tẹ le e, o ba a lọ titi di oni
olonii a kò si ri i mọ.

" A kò rin ju ọjọ mẹta lẹyin eyi nigba ti a n gbọ akukọ
ọrun ti a si ja si ọna títì kan ti o lọ rangbandan si isalu
ọrun, bi a ti ja si titi yii ni a pade awọn ọmọkunrin arẹwa
meji kan ti aṣọ wọn funfun nini, nigba ti wọn ri wa
wọn ki wa dáadáa wọn bi wa ibi ti a n lọ a si sọ fun wọn

68 

pe Oke Langbodo ni a n lọ ; inu wọn dun pupọ wọn si
ṣe apejuwe ọna fun wa wọn wi pe titi ti a n rin lọ nì,
ọna isalu ọrun ni o lọ ati pe nigba ti a ba rin diẹ si i a oo
ri ọna Oke Langbodo lapa ọtun bode eyi ti wọn kọ akọle
yii si: 'Ọna Oke Langbodo ni eyi ilu awọn ọlọgbọn
ni i ṣe, wọn tun wi fun wa pẹlu pe bi a ba n tọ titi
náà lọ ti a kò ba si ya si ọna Oke Langbodo, a o ri i pe
ọna náà yoo tun pin si meji niwaju, ni apa ọtun yoo lọ si
isalu ọrun ti apa osi yoo si ba ọrun apaadi lọ ; wọn si
tun kilọ fun wa ki a ṣọra ki a ba le ya si ọna Oke
Langbodo nitori orita ibẹ kò jinna si isalu ọrun gbangba
ni a o si máa gbọ orin ti wọn ba n kọ lọrun, bi a ko ba
si ṣọra a o ya si ọna ọrun, bi a ba si ṣe bẹẹ iyọnu nla ni
a o ba pade nitori ara eniyan ni a n gbe lọ awọri onibode kò
si ni i jẹ ki a ṣe bẹẹ wọ ilu ọrun : eyiini pẹlu lè mu ki ẹranko
buburu pa wa jẹ tabi ki a di iwin sinu igbo:
" Bayii ni wọn sọ fun wa a si dupẹ lọwọ wọn, nigba ti
a rin diẹ siwaju a bẹrẹ sì i gbọ orin ọrun. O dun mi lati
sọ fun yin pe n kò ri ọrọ ti o lagbara to lati fi la a ye yin
bi orin náà ti dun to ; n kò i ti i gbọ iru rẹ̀ rí a kò si le ri iru
rẹ̀ ninu aye titi laelae . Awọn ẹni ti n kọrin ni pọ ṣugbọn
bi ẹni pe ẹnikan ni o n kọrin ni ohun wọn ri, o papọ ṣe ọkan ; orin náà dun to bẹẹ ti nigba ti a de orita ọna Oke
Langbodo a duro a kò si fẹ lọ, ibi ti a ti duro ni ọkunrin kan ti orukọ " n jẹ Kẹkẹ-okun ti i ṣe àbúrò Olohun-iyọ ti ba ọna isalu ọrun lọ, a sọ fun un ki o má
lọ kò gbà si wa lẹnu; ibi ti a ti n sọ yii náà ọpọlọpọ ninu
wa ni o tun n fẹ lọ, nigba ti Imọdoye si ri bi gbogbo wa ti
n ṣe o sọ fun Olohun-iyọ ki o bẹrẹ si i kọrin ki o ran wa
leti idi rẹ̀ ti a fi wa, oun náà ba bẹrẹ mu orin o kọrin titi
gbogbo igbo fi pariwo ti ohun rẹ̀ si fi gba gbogbo agbegbe
ibẹ. Lẹyin náà ni ọkan wa to sọji ti ya si ọna Oke Lan-
gbodo ; ṣugbọn bi Kẹkẹ-okun ti rin a Kò mọ di oni olonii :
awọn ẹlomiran ni ẹranko buburu ni o pa a jẹ, awọn
ẹlomiran ni ṣe ni o yipada ti o di iwin, awọn ẹlomiran
si sọ pe ṣe ni awọn onibode ọrun ṣaanu fun un ti wọn gbe ẹwu aiku wọ ọ ti o ti ibẹ lọ si ọrun. Ṣugbọn oluku-uku n sọ tirẹ̀ ni a ò mọ eyiti a ba gbagbọ, eyi ti o sa da

69

ni loju pataki ni pe: o lọ lójú wa, kò si pada bọ loju wa. 
A rin titi a ko tete de Oke Langbodo, nigba ti o si
rẹ wa ti ilẹ n ṣu lọ a sun ni oju ọna, àṣé ibẹ ko jinna mọ.
Nigba ti a ji ni owurọ ọjọ keji ti a wo apo wa, ounjẹ ti tan,
ẹru si ba wa ki a má ba ṣaide Oke Langbodo titi ebi
yoo fi pa wa ku. Ẹru kò ba ti ba wa bi ko ṣe pe mo ti
gbagbe ki n mu aṣọ ti iyawo mi fun mi ni igba ẹkeji ti
mo lọ si Igbo Irunmalẹ ni ijeloo, ki o to di pe iyawo náà 
ba ile rẹ̀ ni ọgbun ainisalẹ lọ, ile ni mo fi aṣọ náà si nigba ti a n bọ ni Oke Langbodo, nitori bi eyiini ba wà lọwọ wa,
bi a ba ti beere ounjẹ lọwọ rẹ̀ were ni ilẹ iba kun fálafàla.
Sibẹsibẹ náà ṣa a kò rin ju kekere lọ nigba ti a de ibi ti a n lọ.

... Ki a sọ ootọ kọ, Oke Langbodo dara ni ilu o si tobi
gidigidi, ẹwa ilu náà pò ju ohun kikà lọ—awọn opopo ri
gbanrangandan gbanrangandan, wọn fi-idẹ tẹ gbogbo
wọn, wọn fi digi ṣe ogiri ile, wọn fi fadaka ṣe ilẹkun,
wọn fi wura ṣe ferese, aafin ọba si dabi àsẹ̀ṣẹ̀ yọ oorun
owurọ ti n fi ogo Ọlọrun Ọba han ni, ọba pàápàá le tente
bi oṣumare si ori itẹ, oju rẹ̀ gun rebete.

" Nigba ti a de ilu náà a ranṣẹ lọ sọ fun ọba inu rẹ̀ si
dun lati gbọ pe a de: o pàṣẹ ki wọn fun wa ni ohun mimu, ki wọn fi aṣọ ti o
jiire wọ wa ki wọn si mu wa wa siwaju oun awọn iranṣẹ
ṣe bi on ti ran wọn nwọn si mu wa lọ siwaju ọba. Nigba ti o ri wa o yọ mọ wa, ó kí wa daadaa, awa náà si bọwọ fún un a idọbalẹ gbọọrọ a si fi ohun kan ke wi pe, 
Kabiyesi Ọba Alayeluwa... Lẹyin ti a ki ara wa bayii
tan o ṣe ileri fun wa pe oun yoo ba wa yanju ohun ti a ba
wa a o si pada lọ si ile tayọtayọ si ọdọ ọba wa, ṣugbọn o
ni ki oun to ṣe nnkan kan nipa eyiini a o lọ gbe ọjọ meje
lọdọ Iragbeje ni ile olojulemeje.

"Iragbeje jẹ abami ẹda kan ti o gbọn púpọ̀,ọlọgbọn
ṣoṣoro ni, ọrun ni o si ti ba ọgbọn ṣoṣoro naa wa. 

" Ògódògo ni ẹni ti i mọ ikoko ọrun oun ni si i ṣe awọn
ọmọ tuntun ti Ẹlẹdaa máa n fi fun araye lọdọọdun ; iṣẹ rẹ̀
naa ni o fun un ni orukọ yii, nitori igba ti o ba ti mọ ọmọ kan

70 

tan ti o ba wo o inu rẹ̀ a dùn pe iṣẹ ọwọ oun ni, oun a si
maa fi iyin fun Ọlọrun a maa wi pe : ' Ogo Ọlọrun yọ, ogo
Ọlọrun di ogo si iwọ ọmọde yii lara. Igbakigba ni oun
máa n sọ bayii ọrọ rẹ̀ yìí náà lo si jẹ ki awọn ara ọrun kuku
sọ orukọ rẹ̀ di. Ogodogo (eyiini ni, Ogo-di-ogo). Igba ti
o ba ti ṣe awọn ọmọde tan, a ko wọn lọ si ọdọ Ṣokoti ti i ṣe alagbẹdẹ ọ̀run, àwọn mejeeji a si sun àwọn ọmọ wọnyi 
ninu ina nla ti ń bẹ ni agbẹdẹ Ṣokoti, bi wọn ba si ti
sun wọn tan wọn a ko awọn ọmọ náà tọ Ọlọrun lọ.
Ni ibẹrẹ aye patapata, lẹyin iṣẹda Adaamu ati Eefa,
awọn ti wọn jẹ baba ati iya wa ekini, ero Ẹlẹdaa ni pe bi
wọn ba ti ko awọn ọmọ náà wa bẹ̀, ki Oun fi ẹmi fun
wọn, lẹyin náà ki Oun si paṣẹ ki wọn lọ wọ ẹwu aiku ni
ile Ogodogo nitori oniruuru ẹwu ni n bẹ ni ile rẹ̀, ti ikú ń bẹ ti aiku si n bẹ. Anfaani ti eleyii iba mu wa ni pe a kì
ba ti máa ku ninu aye, awọn babanla wa ati awọn iyanla wa ni nwọn iba si wà laye lonii. Dajudaju ọgbọn aye
iba ju eyi lọ: awọn ile nla nla ti nwọn wà ni ilẹ Egibiiti
di oni yii ti wọn jẹ ile ti atirandiran awọn baba wa ti
fi okuta mọ, ati oriṣiiriṣii awọn ohun aramanda ti wọn jẹ
iyanu aye fun wa nísinsìnyí ti awọn aṣaaju wa ti fi ọgbọn
ori wọn ṣe ni iba ye wa daradara. Ṣugbọn, ori buruku
kò jẹ ki agutan ni iwo, ẹṣẹ buburu ti awọn obi wa ìṣáájú 
ti ṣẹ̀ kò jẹ ki Ẹlẹdaa ṣe bi ero Rẹ̀ mọ—dipo ẹwu aiku Oun a pàṣẹ ki awọn ọmọ ti o ba n bọ ninu aye gbe ẹwu iku wọ ki aye ba jẹ afi-ọwọ-bà-fisilẹ fun wọn. Ṣugbọn ni ọjọ
ti Iragbeje gba ẹmi tirẹ̀ ti o wa si ile Ogodogo lati wọ
ẹwu, kò ba onitọhun ni ile, dipo ki o si duro de e, o bọ
si ibi ti awọn ẹwu wọnni wà o gbe ẹwu aiku wọ o sa wa
sinu aye. Bi o tilẹ jẹ pe Ọlọrun kò ran Iragbeje lati lọ hu
iru iwa bayii, sibẹ, gẹgẹ bi ilana ti Ẹlẹdaa ti ṣe, ẹwu aiku
ti ń bẹ ni ile Ogodogo lagbara lori ẹmi to bẹẹ ti Iragbeje
kò lè ku mọ nitori ẹwu náà pàápàá ni awọn abami ẹda ọwọ
Ọlọrun máa n wọ ni ode ọrun.
'Bẹ́ẹ̀ ni oun gbe inu aye ti kò ku ti oju rẹ̀ ri ọpọlọpọ 
nnkan ti ọgbọn aye si ye e kedere. Ṣugbọn nigba ti o pẹ
aye su u o si wa si Oke Langbodo o n lo oriṣiiriṣii ọgbọn

 71

inu rẹ̀ nibẹ: iyara meje ni ile ti o n gbe ni, orukọ ile náà 
pàápàá a si máa jẹ Ile Olojulemeje ; iyara kọọkan ni oun máa 
n gbe loojọ, bi o ba gbe eleyii lonii a gbe tọhun lọla. Ni ọjọ
ti a de Oke Langbodo ni ọba ti ranṣẹ si i pe a n bọ wa
gbe ọdọ rẹ̀ fun ọjọ meje ṣugbọn aafin ni a sun ni ọjọ ti
mo n sọ yii.

ỌJỌ EKINI LỌDỌ IRAGBEJE NI ILE OLOJULEMEJE

Ni ọjọ keji ti a de Oke Langbodo ni ọba paṣẹ ki
awọn iranṣẹ rẹ̀ mu wa lọ si ọdọ Iragbeje, nigba ti a si de
ibẹ o mu wa lọ sinu iyara nla kan bayii ti o wà ní ipẹkun
ile náà . Ẹyin ẹlẹgbẹ mi gbogbo, iyara ti a n wi yii dara,
okuta olowo iyebiye ni wọn fi ṣe ilẹ ibẹ o n dan bí digi
o mọlẹ bi omi inu apata ; nigba ti a tilẹ kọ de ibẹ a ṣebi
oju omi ni wọn kọ ile si ni, àṣé didan okuta wọnyi ni o
jẹ ki o jọ bẹẹ loju wa—A ! Iragbeje pọ lọkunrin.

 'Oniruuru aga ni o wà ninu iyara ti o mu wa wọ yii
wọn n dan bi imọnamọna oju ọrun. Nigba ti a wọ ibẹ
ti a jokoo, Iragbeje jokoo le ori aga ti o ga ju lọ patapata
awa náà si jokoo pẹlu, a kọ oju aga tiwa si tirẹ̀ oun si bẹrẹ si
ọrọ i sọ o wi pe : '

.. "Ẹ pẹlẹ ẹyin ogboju ọdẹ; ẹ ku aabọ; ẹ ku irin; ẹ ku
iyọnu gbogbo ; ẹ ku ewu oju ọna ; njẹ ẹ kò pade Àgbákò bẹẹ? Ṣe Ẹgbin kò yọ yin lẹnu ? Kini ẹ ti ṣe ni odo aro ?
Bawo ni ẹ ti ṣe kọja odo ẹjẹ ? Ẹ kò ja ni ilu awọn ẹye bi ?
Ṣe Wẹrẹ-ọrun kò pa yin lara ? Ẹ ri awọn iwin ilẹ bi?
Kini awọn ẹranko ti ṣe si yin? Ẹ ku wahala náà ; ẹ ku
iran-ara-yin lọwọ ; ẹ ku ifi-imọ ṣọkan ; ẹ ku igboya; ẹ
ku iforiti; ẹ ku ifarada; ẹ ku aiṣiyemeji ; ẹ ku ipinnu
ṣiṣe. Ẹ pẹlẹ."

 Bi o ti n ki wa ni awa ni n da a lohun dáadáa nigba ti a
si pari kiki ara wa tan o tun n ba ọrọ rẹ̀ lọ o ni,  Lati
ana ni mo ti gbọ pe ẹ de ati pe ẹ n bọ wa gbe ọjọ meje

72 

lọdọ mi, ana náà ni mo si ti ṣe eto le ori awọn nnkan ti a
o máa sọrọ le ni ọjọ meje ti a o jọ gbadun ara wa náà .
Gẹgẹ bi eto mi, ori awọn ọmọde ni a oo sọrọ le lonii nitori
ẹyin ni o n di akukọ, ọmọde oni si ni baba ọla. Mo fẹ
ki ẹ feti silẹ ki ẹ máa gbọ ọrọ mi ti n o máa sọ si gbogbo
awọn eniyan nísinsìnyí , n o máa sọ ọ bi ẹni pe mo n ba ẹnikan ṣoṣo
Sọrọ, ọ̀rọ̀ náà ni yi o. 

" Iwọ eniyan , iwọ bimọbimọ, tọ ọmọ rẹ nigba ti o wà ni
ọmọde, ranti pe ẹbun ni o jẹ fun ọ, ma ṣe jẹ ki ọmọ rẹ jẹ
abiikọ, ki iwọ má baa kabaamọ lẹyin ọla, ki oun má baa di
ẹru fun ọmọ ẹlomiran, ki oun máa ya ile onile jẹun kaakiri.
Bi ọmọ rẹ ba ji, fi iṣẹ fun un, má jẹ ki o bajẹ si ọ lọwọ,
ma ṣe jẹ ki o máa ṣe bi o ti fẹ lojoojumọ, bi oun ba ṣẹ̀, fi ọna
han an; bi o ba yaju ba a wi. Bi iwọ ba jẹ olowo, ma ṣe kẹ
ọmọ rẹ ni akẹju, ma ṣe fi ọmọ ẹlomiran kẹ tirẹ, ranti pe
akẹju ni i ba ọmọ olowo jẹ, ma ṣe jẹ ki ọmọ rẹ ni ero pe
ọmọ olowo ni oun i ṣe, ma ṣe gba igbakugba fun ọmọ rẹ,
ki o di pe o beere eleyi lonii iwọ ra a fun un o tun beere
omiran lọla ìwọ tun ra a fun un, ki oun má yọ ayọ ìyà ki
oun máa sọkun ẹgbin ki oun si máa fi ege ẹran mẹwaa jẹun
tan lẹẹkan ṣoṣo, ranti pe yiyi ni aye n yi, iwọ pàápàá tun le
pada di talaka ki eepinni tun máa ṣe agba rẹ. Bi iwọ ba
sì jẹ talaka, ṣe bi o ti mọ, ma ṣe máa wo awọn ọmọ olowo,
ki o má ba bọ sinu gbese ayeraye, ibi ti eniyan ba mọ ni
i ṣe. Ò bá si ṣe olowo, ò bá jẹ talaka, ka apa iyawo rẹ,
má jẹ ki o ba ọ ni ọmọ jẹ, iyawo miiran a máa tun ọmọ ṣe,
ṣugbọn omiran a máa ba a jẹ nitori ọpọlọpọ aanu ti n bẹ
ni iho oju obinrin. Ma ṣe Jẹ ki ọmọ rẹ ko ẹgbẹkẹgbẹ, ki
o ti kekere bẹrẹ ode ẹmu mimu, ki o máa bu obinrin
olobinrin kaakiri ilu, ki o máa jo ijo eemọ kaakiri ode, ki oun
máa fọnnu wi pe: ' Awa nikan ni n bẹ awa ni baba wọn."
Kí eebu nì si wa ṣẹ si ọmọ rẹ ti o wi pe : " O mu ọti agbagba,
o yo kinrindin ; o mu ọti ogidi, o yo kinrindin ; o mu
agbe ẹmu kan, o yo kinrindin ; o mu ọti ọka, o yo kin-
rindin ; o mu ọti igbese, o yo kinrindin ; o yo kinrindin,
o yo kinrindin, o yo kinrindin, o yo kinrindin.?

" Bi o ba fi ọmọ rẹ fun ẹlomiran ki o ba ọ tọ ọ, wo iru
ẹni ti o fi i fun, ọpọlọpọ alagbatọ kò mọ iyi ọmọ, ma ṣe

 73

fi ọmọ rẹ fun ẹni ti o le bi okuta ti yoo fí iya jẹ ọ lọmọ pa,
má si ṣe fi ọmọ rẹ fún ẹni ti o rọ rekọja àlà ti kò ni ka
apa ọmọ rẹ ti yoo ba a jẹ silẹ fun ọ. Iya baba ati iya iya-
ọmọ ṣoro lati fi ọmọ fun, ṣọra nipa wọn. Bi o ba ri i pe
o kò ni lẹ̀ ṣaifi ọmọ fun wọn nitori iranlọwọ ti ọmọ rẹ
yoo jẹ fun wọn, kò buru naa, ṣe bẹẹ , ṣugbọn ma ṣe jinna si ọmọ náà 
, máa boju to nnkan rẹ ki oun má baa bajẹ.

"Ṣọ ọrọ ẹnu ọmọ rẹ, gba eke lọwọ rẹ̀, gba ofofo lọwọ
rẹ̀, ma ṣe jẹ ki o máa sọrọ aiyẹ jade lẹnu, ma ṣe jẹ ki o maa
sọrọ ti kò ba ikùn gbé, ọrọ eeri, ọrọ irira, ọrọ nlanla, ọrọ ti
o ju ẹnu ọmọde lọ, ma ṣe Jẹ ki o di ogbo ole mọ ọ lọwọ ki
oun di ero ẹwọn lẹyin ọla. Bi o ba ni owo, kọ ọmọ rẹ ni
iwe, bi o kò tilẹ si ni pupọ ṣugbọn ti o kò jẹ ẹnikẹni ni
gbese ti oju ounjẹ oojọ kò si pọn ọ, gbiyanju ki o kọ ọ, bi
o ṣe igi ni, ṣẹ ẹ ta ki o rọju gbe ọran ná de ori, ranti pe
ọmọ kan ṣoṣo ti o jafafa ki i ṣe ẹgbẹ ẹgbẹrun ọmọ alailẹkọọ, 
oun ju gbogbo wọn lọ, Sibẹsibẹ ninu iyanju ti iwọ n fẹ
gba yii, ri i daradara ki o to bẹrẹ pe o kò ni gbe ọran náà 
dẹ idaji ki o duro ki awọn eniyan si máa kọrin bu ọ bayii pe :
" Àjángólótó rẹ, ajangoloto rẹ, iwọ lo sọrọ ti o kò lè ṣe
bẹẹ mọ, ajangoloto rẹ. Eebu yii pàápàá , ohun kekere ni,
eyiiti o wà lẹyin ọgọfa o ju ogoje lọ, orukọ ti ọmọ rẹ yoo
wa máa jẹ nísinsìnyí buru ju ti atijọ lọ, ọmọ rẹ ti di alaabọ
ẹkọ nísinsìnyí . Oju n ti alaabọ ẹkọ lati mu ada bẹẹ ni iwe ori
kò to lati fi Jẹun, alaabọ ẹkọ n fẹ wọ bata bẹẹ ni owo oṣu
ko to ti ẹwu bùbá : nitori naa bi o ba mọ pe o kò ni le
gbe ọran náà de ọri, ki i ṣe ọran dandan ni, kọ ọmọ rẹ ni
iṣẹ ti o dara. Bi o ṣe agbẹ ni, kọ ọ daradara, wo bi awọn
eniyan dudu ti ni ilẹ to, Ẹlẹdaa ni o fi ta babanla wọn lọrẹ ;
bi o ṣe òwò ṣiṣe ni, kọ ọ ki o jinna ; bi o si ṣe gbẹnagbẹna
ni, kọ ọ ki o ye e daradara ; ma ṣe jẹ ki o ṣe eleyii diẹ ki
o ṣe tọhun diẹ ki o máa fo ti ori ọkan de ekeji bi ẹni ti o
le eku meji ti o pa ofo ; igba tirẹ̀ ni eyi, ṣe igba náà fun un,
ma ṣe máa ba ọmọ rẹ binu pe: " N ko ni iran a lọwọ, iwa
iya rẹ̀ kò dara, oun pàápàá kò nilaari lọmọ." Mo fẹ ki o mọ
pe bi ọmọ ga bi o to erin bi gannaku rẹ̀ to ẹfọn, baba kò ni ṣaiṣe baba. Ọgbọn ọmọde kò pọ, diẹ bayii lo mọ.
Ọgbọn iwe, ọtọ ni ; ọgbọn faari, ọtọ ni; bi oṣupa si n ọ ni


74 

ọsan ti oorun si n là ni oru, ọgbọn agba kò ni i kuro ninu
agba laelae. Nitori naa ma ṣe fi ọran ara rẹ falẹ, tọ ọmọ rẹ
nísinsìnyí ki o má ba di ọmọ buruku sinu aye, ki oun má
ba ṣẹ epe fun ọ lẹyin ọla ki iwọ si lọ sinu isa oku pẹlu
ibanujẹ.

Ọrọ kan ọ nísinsìnyí iwọ ọmọde, o yẹ ki n gbà ọ niyanju
diẹ: Iwọ ọmọ, họwu o, o gbagbe iya rẹ ni? Tabi o kò
tilẹ ranti rẹ̀ mọ ? Jọwọ mo bẹ ọ ma ṣe ṣe eyi, ki akalamagbo
má ba yọ ọ loju jẹ. Nigba ti iwọ wà ni kekere ti o dabi
ọmọ ekute awọn ni n tọju rẹ, iya rẹ ni n nu ikun imu rẹ,
ọyàn rẹ̀ ni iwọ n mu ti iwọ n fa ni ifakufa, ti ìwọ n ge jẹ
aṣọ rẹ̀ ni iwọ n yagbẹ si ti iwọ si n tọ si.Baba rẹ ni o
n mu ada ti n lọ wa egbo igi ti wọn fi n ṣe àgbo fun ọ,
awọn obi rẹ ni wọn n sa ka nigba ti iwọ ba n ṣe amodi.
Aṣọ ti iwọ n wọ awọn ni o ni i, ounjẹ ti iwọ n jẹ awọn ni o
fi i fun ọ —mo bi ọ, kini o kù ti wọn ko tilẹ ṣe fun ọ ?
O yẹ ki iwọ san oore wọnyi fun wọn, iṣẹ ti wọn ba kọ ọ,
fi oju si i, kọ ọ dáadáa ki o lè to awọn ati iwọ lati jẹ, bi
wọn ko ri owo to lati ran ọ lọ si ile-iwe ma ṣe binu, ma ṣe
maa wo awọn ọmọ ti baba wọn ran lọ, ranti pe ọmọ ika
ọwọ rẹ kò dọgba, sa tẹra mọ iṣẹkiṣẹ ti iwọ ba n ṣe; ati
agbẹ ni o, ati akọwe ni o, ati oniṣowo ni o, ọkan kò yatọ
ju bẹẹ lọ, fifi oju si iṣẹ ẹni ni baba owo nini. Ọmọde
miiran wà ti o jẹ ipata ọmọ, ti o jẹ ipanle, ti o jẹ akotileta,
ti o jẹ alaimoore, baba rẹ̀ a ṣẹ igi ta a fi kọ ọ, iya rẹ̀ a
ja ewe ta a fi kọ ọ, oun a di ẹni nla tan a gbagbe wọn. Bọya
o n gba pọnnu mẹta loṣu, igba ti awọn obi rẹ̀ ba beere owo
a fi ṣile fun wọn, igba ti o ba tun to bi oṣu mẹta lẹyin
eyiini ti wọn tun beere omiran a dahun a wi pe: ' Ẹ kò
gba mi loju ki ẹ gba owo ? Ẹ ṣe bi mo n ka owo lori igi
ni?! A! ọmọ buruku, o jẹ tọju awọn obi rẹ! Bi wọn
kò tilẹ ni ounjẹ kọbọ ni ile ti wọn kò si ni aṣọ eepinni
lọrun inu aini wọn ni wọn fi bi ọ, ọjọ ti wọn ba si ku
pi iwọ yoo mọ pe, agbọrandun bi iya kò si, baba oni
baba kò jọ tẹni. Yẹ awọn obi rẹ si awọn ni o bi ọ, Bi o
tilẹ jẹ ọmọwe, ti o gba oye Dokita (Doctor) mejila, ti
o gba ti Lọya (Lawyer) mẹrindinlogun, ti o di Biṣọbu
mẹtala, ti o si gbe ogun ọja Alufaa kọ ọrun lẹẹkan ṣoṣo,

 75

ma ṣe fi oju di baba rẹ laelae, má wo ọpọlọpọ awọn eniyan 
dudu ti wọn jafafa ni iwe, ti wọn ti kọ ti wọn de ilu oyinbo ti
wọn ti fi gbogbo ilẹ Yoruba ṣe baba ti o bi wọn, ti wọn si fẹran ilu wọn timọtimọ to bẹẹ ti ọpọlọpọ 
a máa wọ aṣọ ilẹ wa, ẹwu agbada ati buba, wọn a máa fi 
aṣọ babanla wọn gba aworan, omiran a wọ aṣọ Ogboni
lati fi iwa irẹlẹ han si ilu Naijiria ti i ṣe babanla ti o bi
wọn, wọn a máa fi iwa irẹlẹ han si gbogbo awọn ti ọ jù
wọn lọ, mo fẹ sọ fun ọ, ìwọ ọmọde, iwa ile ni o n ba eniyan 
de ode, iwọ ti o kò bu ọla fun baba rẹ o kò lè bu ọla fun
ilẹ eniyan dudu, kini iwọ ha wà fun ninu eyini?

 Maa ba baba rẹ damọran nigba gbogbo oun yoo si mọ ọn
ni ọlọgbọn ọmọ. Bi awọn obi rẹ ba n ba ọ wi, dakẹ,
fihan wọn pe ibawi wọn dùn ọ ati pe o kò ni ṣẹ iru ẹṣẹ
náà mọ, ma ṣe fun wọn ni esi ibawi lai ; awọn ọmọ miiran
ki i jẹ ki obi wọn fi ohun balẹ̀, ati pàápàá awọn ọmọbinrin
si iya wọn, bi baba ti n sọ ọkan ọmọ a máa sọ meji. Ọmọ 
miiran pẹlu a ni aya to bẹẹ a gbe ọwọ si oke a ni oun fẹ lu
iya oun, A! suuru Ọlọrun pọ, iba jẹ pe emi ni Ẹlẹdaa ni, n bá paṣẹ pe ki iru ọwọ bẹẹ má le wa si ilẹ mọ, iru awọn
ọmọ bẹẹ kò wọpọ ṣa o, o si daju pe bi wọn kò ba rete
ipe a wọn n fẹ ki ogongo Ọlọrun yọ awọn loju jẹ nikẹyin ọjọ aye wọn. Mo bi ọ, iwọ ọmọ, ìwọ fẹ bẹẹ bi?
Igbamiran awọn obi rẹ lè ṣẹ̀ ọ, mu suuru fun wọn, ranti
pe bi wọn ba tun ti n darugbo ni diẹ ninu ọgbọn wọn
tun n pada di ti ewe. Jọwọ mo bẹ ọ ma ṣe gba epe baba
rẹ má si jẹ ki iya rẹ fi ọ re, epe awọn obi, bi ọmọ ba jẹbi,
timọ-timọ ni i mọ ọmọ wọn.

 Mo ti sọrọ pupọ nipa ọmọ ṣugbọn n kò i ti i sọ nipa
ti Ajantala ọmọ, awọn ti iwa wọn le ti iṣẹda wọn si le
pẹlu ; n ko ni i sọrọ titi lọ nipa wọn ṣugbọn n o kuku sọ
itan kekere kan fun yin, itan náà dùn, oyin mọmọ ni,
oun niyi o:—

 Nigba kan obinrin kan bi ọmọ kan ọmọ náà si lẹwa
gidigidi, ṣugbọn bibi ti wọn bi i silẹ, ọrọ lo bẹrẹ si i sọ
oni,' A! bayii ni aye ri! Kini mo ha wa si, n kò mọ pe
bayii lo buru to! Mo ṣebi aye yoo máa dan bi ọrun ni!


"76 

A! ẹ wo koto ẹ wo gegele, ẹ wo imi ẹran ni igboro ilu! 
Ẹ wo idọti laarin ode, mo gbe na wayi n kò mà ni pẹ pada lọ
si ọrun ni temi ọjare." Ẹyin akikanju ọdẹ, ọmọ ti wọn
bi loojọ ni o n ṣe bayii sọrọ o, bi o ti wi bayii tan náà ni o
dide ni ilẹ ibi ti wọn bi i si kò jẹ ki ẹnikẹni gbe oun o bọ
si iyara iya rẹ̀ o mu kaninkan o mu ọṣẹ o wẹ ara rẹ̀ daadaa
o fi aṣọ bora o jokoo o le gongo. Ko i pẹ ti o jokoo náà nigba ti
o tun yi wọle, ki o si to jade o jẹ akaṣu ẹkọ mẹfa nlanla,
i ba jẹ ju bẹẹ lọ ṣugbọn ẹkọ tan ni. Jijade ti o si jade ni
igbe ebi ni o n ke, eleyii ya gbogbo ilu lẹnu. 

 Laipẹ gbogbo ara ilu gbọ wọn si bẹrẹ si i wa lati wo
o ṣugbọn inu ọmọ yii kò dun si wọn. Nigba ti o di ọjọ keje ti
wọn n fẹ sọ ọmọ naa ni orukọ, awọn obi rẹ̀ fi ile pọn ọti
wọn fi ọna ro ọka, nigba ti o si to akoko a ti fun un lorurọ
oun pàápàá dahun o wi pe: ' Àjàǹtáálá lorukọ mi." Lati
igba ti wọn ti n se ounjẹ ni ọjọ ti a n wi yii ni inu ti n bi
Ajantala, nigba ti o si ṣe o bọ si agbala nibi ti wọn ti n wa
ounjẹ, o mu ṣibi o bẹrẹ si i ro ọbẹ ti o wà lori ina, eleyii ya
gbogbo awọn ti o wà nibẹ lẹnu wọn si bẹrẹ si i wi pe :
"Ọmọ ọgẹdẹ ni i pa ọgẹdẹ, Ajantala ni yoo pa iya rẹ̀.'
Ki ni Ajantala gbọ bẹẹ ṣi! O wa pasan o ko o bo gbogbo
awọn ti n wa ounjẹ gbogbo wọn ba tu jade. Inu tubọ bi
i o bọ si ibi ti awọn ti n jẹ ase pàápàá wà o ko paṣan bò
wọn, o nà wọn o fẹrẹẹ pa wọn, ati gende ati agbalagba
gbiyanju ati da oju ija kọ ọ ṣugbọn agbara rẹ̀ ju ti wọn lọ
Nikẹyin olukuluku ba ẹsẹ rẹ̀ sọrọ oun náà si sa ti wọn
gbogbo opopo tu biyẹ, olukuluku n ke pe Ọlọrun rẹ̀, awọn
onigbagbọ n pe Olugbala, onimale adarukọ anabi, eleegun
n kigbe eegun, oniṣango n pe ṣango, ọlọya n pe ọya, ọjọ náà 
kò dara fun awọn jase-jase: irukerudo náà pọ jọjọ.
Nigba ti Ajantala le wọn to bi o ti n fẹ ti o pada si ile o
bẹrẹ si i poṣe o ni, ' Ṣe ẹ ni ẹ kò ni i gbọn ni, emi ni yoo.
kọ gbogbo yin lọgbọn." Bi o ti n wi eyi o wọ iyara iya rẹ̀
lọ o fọ awo mẹfa ; nigba ti o si tun jade si ita, o tẹ adiẹ
mẹfa pa. Ọkunrin kan tí o duro lẹba ibẹ ni, ' A ! ọmọde
yìí , ika ni ọ.' Ajantala gba oluwa rẹ̀ leti mẹfa ; ibi ti ati oun
ati ọkunrin náà si tì n jà ẹnikan wa lati là wọn, Ajantala ta
ẹni náà ni ipa mẹfa ; bi o ti ta ipa yii tan ni o ri awọn ti

 77

n ta ayo, were o fi ija silẹ o bọ si ibi ayo ọ pa mẹfa ; ẹgbọn
rẹ̀ ti o ri gbogbo nnkan wọnyi la ẹnu o ni, Háà! ẹnu 
ẹgbọn rẹ̀ náà ya de ipakọ. Ajantala wa di ọran wayi.

" Ẹyin alagbara ọkunrin, bayii ni ọmọ nla yii hu iwa
lile di odidi oṣu kan ti o di eemọ si igboro ilu ti o di
ijamba si ode ti ẹnikẹni kò si lẹ mu un.

" Babalawo kan wà ni ilu yii, oloogun patapata gbáà ni;
lati igba ti o ti n gbọ ọrọ nipa ọmọ yii ni o ti bẹrẹ si i fọnnu,
o ni kò si nnkan ti o le nibẹ, o ni ayọrunbọ ni, nitori pe
bẹẹ ̀ni awọn ayọrunbọ máa n ṣe, ati pe lọjọ ti oun ba fi oju
kan an ni ohun gbogbo yoo rọ, oun yoo pa itu ọwọ oun fun un.
Ọkunrin yii mura, o wọ ṣokoto nla kan, lẹyin eyiini o san
ibantẹ Ogun le e lori, lẹyin eleyii ni o to wa wọ agbada
nla dudu kan, o de fila okiribi, o ko oogun sinu àpò ifa
rẹ̀—awọn bi ikoidẹ, àdó, atọ, ẹyọ owo, ilẹkẹ ti wọn
fi eegun ejo ṣe ati oriṣiiriṣii nnkan bẹẹ bẹẹ gbogbo, o gbe
apo ifa rẹ̀ o di ile Ajantala. Nigba ti o de ọhun o ba a
nibi ti o gbe n jẹun, nigba ti o si ki Ajantala tan o Jokoo ti
iya rẹ̀ o n ba a sọrọ ; ohun ti o kọ ba ọkunrin yii lẹru ni
ounjẹ ti o wà niwaju ọmọ yii to ti eniyan mẹwaa okele rẹ̀
Kọọkan si to ti ẹni mẹfa, rigidirigidi lo ri. Ko si ẹni ti o
le ba Ajantala jẹun ki oluwa rẹ̀ yo. Ibi ti ọkunrin yìí ati
Ìyá ọmọ náà ti n sọrọ wọn darukọ rẹ̀, kini Ajantala gbọ
bẹẹ ̀ ṣi! O dide o gbe akaṣu ẹkọ kan o lẹ ẹ mọ ọkunrin yii
laya, o gbe ọbẹ ti o fi n jẹun o da a le e lori, o pa guuru si
i o fun agbada mọ ọn lọrun, o gba apo ifa rẹ̀ o ko o bo o
lori, o na an titi apo náà fi ja, nibi ti wọn si ti n dà rẹirẹi ka
o yi agbada mọ ọkunrin yii lori, o tu ibantẹ oogun idi rẹ
o ko o bo o, ẹyin ara wa, nigba ti ọwọ ba ọkunrin yii tan
o fi igbe ta, nigba ti o jàjà lè yọ ori ninu 'agbada, o bọ
agbada silẹ o fi ire si i, Ajantala sa tẹ le e, o le e de ile
koko ki o to dẹyin, ṣe ni ara ọkunrin yìí ri patipati, ṣokoto
nikan ni o kù si idi rẹ̀ ṣe ni ọkunrin yii n mi hẹlẹ. Nigba ti
ọkunrin náà de ile gbogbo eniyan wa si ọdọ rẹ wọn wa
beere bi ọhun ti ri, ọkunrin yii dahun o ni, " Ọran ọmọ náà 
toto, ọmọ buruku patapata ni, lati ọjọ ti mo ti de inu
aye n ko i ti i kan nnkan ti o to ti oni ri, kini ọmọ náà kò ṣe


78 

tan !—O lu mi bi ẹni pe ki n ku, o fi iya jẹ mi bi ẹni pe ki
n ṣaisan, o n fa mi ka bi ẹni pe ki o fi ori mi na apata : ọmọ
náà fi oju mi kan nnkan."

Ọran náà ya awọn ti o wà nibẹ lẹnu wọn ni, " Ọhun
ma kuku le o, ohun ti o ṣe ti baba fi sa wale! Ẹ kò mú oogun lọwọ ndan ? Baba yii tun dahun o ni, ' Oogun abi
nla! Oju ina ni ewura n hu irun? Kini ẹ fi n ṣire yii!
Ẹni ti o nà mi nà mi ti o gba mi l'agbada, ti o fi ibantẹ oogun mi ṣe paṣan nà mi, ẹyin rì apo ifa mi mọ? O ti
gba ohun gbogbo ti mo ni patapata, ori lo yọ mi ti mo
sa, ero kekere kọ ni ọmọ náà pa.

"Ọkan ninu awọn ti o wà nibẹ si tun beere lọwọ rẹ̀
bayii pe: ' Họwu o, ẹwu awọtẹlẹ yin dà ? Ó tun gba fila
ni? Inu bi ọkunrin yii o ni, ' Ẹ yee bi mi ni nnkankinkan
ọ jare, baba jona ẹ tun n beere irungbọn, mo ni o ti gba ohun
gbogbo ti mo ni ẹ tun n beere fila, ẹ ro pe bi mo duro
ko ni i gba ṣokoto pàápàá ni? A ki i mọ o, ẹni ti o ba ri
ninu yin ti kò ba tete sa, oluwa rẹ̀ n fi iku ṣire o. Bi ẹ ba
si sa wale n o ti yin sode n ko le jẹ ki ẹnikẹni gbe ọran di
mi mọle o."

" Bayii ni Ajantala di ọran si ile ti iya rẹ̀ ko si le fi ara
da iyọnu náà mọ, o mu ọmọ buruku yii o di inu igbo,
nigba ti o de ọhun o rọra fi ẹtan fi i silẹ iya náà si ba ile
wa o ku ọmọ náà sọhun

. Ibi ti Ajantala ti n rin kaakiri ninu igbo o de ibikan
ti awọn ẹranko márùn-ún wọnyi wà ti  wọn n gbe ni irẹpọ—
orukọ ekini ni erin ; ekeji, kiniun ; ẹkẹta, ẹkun ; ẹkẹrin,
ikooko ; ẹkarun, ewurẹ. Ajantala bẹ wọn ki wọn jẹ ki oun
máa ba wọn gbe ki oun máa ṣe iranṣẹ fun wọn wọn si
gba bẹẹ .

 Ọkọọkan ni awọn ẹranko wọnyi máa n jade lọ wa ounjẹ
lojoojumọ, bi ẹnikan ba lọ wa ounjẹ awọn iyoku a Jokoo de
e ni ile, igba ti ẹni ti o lọ wa ounjẹ ba si de gbogbo wọn
a jọ jẹ ẹ. Bẹẹ ni wọn ti jọ n gbe pọ titi ti kò si ija ti kò si
ita afi igba ti ọmọ buruku yii de si aarin wọn.. Oun de si
ibẹ lalẹ bayii ewurẹ si ni ounjẹ wiwa kan nijọ kẹji, Ajantala
tiju alẹ ọjọ ti o de ko ja nitori ti o ṣì jẹ alejo laaarin wọn.

 79

" Nigba ti o di owurọ ọjọ keji kiniun pe gbogbo wọn
jọ o wi fun wọn pe niwọn bi awọn ti ni iranṣẹ nísinsìnyí, o
dara pe bi ẹnikan ninu awọn ba n lọ wa ounjẹ ki iranṣẹ
tuntun náà máa ba a lọ, ati Ajantala ati awọn ẹranko iyoku
si fi ayọ patẹwọ pe imọran ti kiniun mu wa dara.

" Nigba ti ilẹ ta diẹ ewurẹ mura o di igbo ounjẹ Ajantala
tẹ le e, nigba ti awọn mejeeji de ọhun ewurẹ n wa ounjẹ oun
n ṣire, ewurẹ dakẹ o wi pe oun kò ni i ni i lara lọjọ náà pe kò
i ti i gbọn ni. Lẹyin ti o wa ounjẹ ti o di i sinu apo tan o
pe Ajantala ki o wa gbe ru oun, nigba ti Ajantala si de ọdọ
rẹ̀ ṣe ni o di ewurẹ ni ẹsẹ mu ti o fi ẹyin rẹ̀ le ilẹ ti o si
n ta a ni ipa ti oju onitọhun ri gudugudu ; ewurẹ ke
ṣugbọn kò ri ẹni gba oun afi igba ti o to fi i silẹ ; nigba ti
o si fi i silẹ tan o wi fun un bayii pe: ' Bi o ba de ile wi
fun ẹnikẹni pe mo lu ọ, o gbe.

Lẹyin ti ewurẹ sinmi tan o gbe ẹru rẹ̀ o n lọ Ajantala
náà tẹ le e, Nigba ti o ku diẹ ki wọn de agọ wọn o sọ fun
ewurẹ ki o gbe ẹru náà fun oun, oun si ṣe bẹẹ . Laipẹ wọn
yọ si abule, nigba ti awọn ẹranko iyoku si ri oju ewurẹ
Ẹẹkan ṣoṣo ni gbogbo wọn ke ' Ha ! ' ti wọn si beere ohun
ti o ṣe e, ṣugbọn dipo ki o sọ ootọ o purọ, o dahun o wi pe: 
Ibi ti mo ti n wa ounjẹ ka ni mo ti fi ori gbe ile awọn oyin
ti wọn bẹrẹ si i ta mi, bi mo si ti pẹhinda ni mo pade
ogunlọgọ awọn agbọn ti wọn bo mi pitipiti  iwọnyi lo
jẹ ki ipenpeju mi bo mi loju ti ẹ kò fi ri ẹyinloju mi."

Nijọ keji o kan ikooko lati wa ounjẹ Ajantala tun tẹ le e,
nigba ti ikooko maa pada de lalẹ oju rẹ̀ wu gbogbo ara rẹ̀ sì bo fẹlẹfẹlẹ, nigba ti wọn bi i ohun ti o ṣe e o dahun o
wi pe : ' Ohun ti o ṣe ewurẹ lanaa ni o ṣe ikooko lonii, gbogbo
wa ni yoo ṣe karikari." Ewurẹ wo o loju kọrọ awọn mejeeji
mi ori ṣugbọn Ajantala kò sọ pe oun ri wọn.

- Ki a má ba ọrọ gun lọ titi bẹẹ ni Ajantala ṣe si gbogbo
wọn titi o fi kan kiniun. Lalẹ ọjọ ti o fi iya jẹ kiniun ni
awọn ẹranko maraarun yii pejọ wọn ni o yẹ ki awọn wa
fi agọ yii silẹ fun un nitori pe hilahilo náà pọ ju. Ewurẹ ni
eyi ti oun ri nibẹ ni pe ki awọn má fa ọran náà gun lọ titi
ki awọn kuku fi agọ náà silẹ lowurọ ọjọ keji, imọran yi


80 

tọ loju gbogbo wọn, were wọn di igba wọn di awo
wọn lalẹ ọjọ yii wọn si fi ohun si i pe bi ilẹ ba ti n mọ hai lowurọ ọjọ keji ni ki awọn ko ẹṣẹ si ọna, ṣugbọn
gbogbo ero ti wọn pa yii ọwọ Ajantala ni wọn pa a le.

Nigba ti Ajantala mọ pe wọn sun tan o mu ewe o
fi di ara rẹ̀ o bọ sinu ẹrù ti wọn di (ṣe Ajantala pàápàá kò
gun ju ẹsẹ kan-abọ lọ). Ni kutukutu ọjọ keji wọn ko
ẹsẹ ṣi ọna wọn n sa lọ. Nigba ti wọn rin diẹ ebi n pa
ewurẹ o si n fẹ ji diẹ jẹ lara ounjẹ ti wọn dì sinu ẹru, o sọ
fun awọn iyoku pe oun n fẹ ṣe igbọnsẹ ki wọn máa lọ de
oun, ṣùgbọ́n irọ ni o n pa ounjẹ ni o n fẹ jẹ. Lẹyin ti wọn lọ
tan o bẹrẹ si i tu ẹru, bi o ti fi eyin ja ewe ti Ajantala di
ara rẹ̀ si, fẹrẹ ni Ajantala fo mọ ọn o lu u o fẹrẹẹ pa a, o gbe
e wọnlẹ pupọ ewurẹ kò ni i gbagbe ọjọ náà laelae. Nikẹyin
o fi ewurẹ silẹ o si sọ fun un ki o di oun pada ki o si ṣe ẹnu
rẹ̀ jẹ, bi o ba dẹ iwaju ki o gbe ẹru náà fun ikooko bọya
eṣu a jẹ ṣe ikooko ki o tu oun wo.
Ewure gbe ẹrù o tẹ ẹsẹ mọ irin o n lọ. Láìpẹ́ o ba 
awọn ero iwaju wọn jọ  ń lọ, nigba ti wọn rin diẹ o wi pe
ki ikooko wa gba ẹru náà nitori pe o rẹ oun, ikooko si gba a.
Ero kan náà ti ewurẹ kọ ro tun bọ sinu ikooko o tun n fẹ ṣe
Igbọnsẹ eke, lilu ti Ajantala si lu u ni ti eyi pọ pupọ ko
si ẹni ti o ti i ṣe bẹẹ lu ikooko ri, o fẹ ke ṣugbọn Ajantala
fun un lọrun, Ajantala náà ko kuku ju konko lọ. Ikooko
bẹbẹ titi ṣugbọn kò gbọ afi igba ti o to lu u ti o tẹ ẹ lọrun
lo to fi i silẹ. Nigba ti o fi ikooko silẹ tan o wi fun un ki o
yara di oun ki o gbẹ oun sinu ẹru, bi o ba de ọdọ awọn
ẹgbẹ rẹ̀ ki o gbe e fun ọkan ninu wọn, ati pe bi ikooko ko
ba yara ṣe oju giri oun yoo ku u lara nù lẹẹkan si i, were
'ikooko ti nu oju nu o ni, ' Ẹni ti o gun ọpẹ ti o dorikodo,
ohun ti oju wa ni oju i ri." Bayii ni ọmọ nla yii ṣe lu gbogbo
wọn tan. Erin ni o lu kẹyin, bi o si ti ki erin mọlẹ ni
erin fọn, erin fi ire si i Ajantala náà tẹ le e, laipẹ wọn ba
awọn ero iwaju ati erin ati awọn iyoku si gbọn ire bi ẹni
n gbọn owu, ọran di ' Bo o lọ yà fun mi." Olukuluku bẹrẹ
mu igbe—ewurẹ n ke ' Mẹẹ!' ikooko n bú, ohun ẹkun n rin
ilẹ dòdò, kiniun n ku bi ojo, erin si n fọn.

 81

"Nikẹyin Ajantala gba ọna miiran lọ lati lọ pade wọn
niwaju, lootọ o de iwaju sin wọn, o wo igi nla kan bayii
ti o wà lẹbaa ọna o gun un; o ni bọya bi wọn ba de abẹ
igi ni wọn yoo fẹ lati sinmi. Laipẹ náà ni wọn da rẹirẹi
de, nigba ti wọn si de abẹ igi yi lootọ, wọn ni o yẹ ki
awọn sinmi diẹ nitori o pẹ diẹ ti wọn ti gburoo Ajantala
mọ, wọn kò mọ pe oun wà loke.

" Ibi ti wọn ti n sinmi bayii wọn bẹrẹ si ọrọ i sọ wọn
ń bu Ajantala wọn ni kò kuku ju kekere náà lọ ' Boo lu u
kò dun un, boo ta a ni ipa kò bikita, eemọ ha kọ yii bi? Afi
bi ori wa gba wa lọwọ ogun adinimọle yii o." Wọn tun
bẹrẹ si ewurẹ wọn n bu u wọn ni oun lo jẹ ki wọn gba
a silẹ nigba ti Ajantala kọ de, ewurẹ ni ' Há! ki i máà ṣe
'mi o," Erin ba pa a lẹnu mọ pe ki o dakẹ nibẹ bi kò ba
fẹ ki oun tẹ ẹ pa, kiniun ni, " Ninu eyi ti ebi n pa 'eniyan yii !

'Ewurẹ ba dide o n fẹ fi ara rẹ̀ re o wi pe bi o ba ṣe
oun ni o wi pe ki wọn gba Ajantala si agọ awọn ki ilẹ ya
ẹnu ki o gbe oun mi, ṣugbọn bi ki i ba ṣe oun ni, ki nǹkan kan
gbe Ajantala náà wa ki o tu awọn ka. Kini Ajantala gbọ
ẹyi si! O bẹ silẹ lati oke o si tu wọn ka.

"lati ọjọ náà ni ewurẹ ti sa wa ile, erin si sa wa si
ilẹ eniyan dudu ati si ilẹ India, ẹkun ati ikooko sa lọ si aginju,
ṣugbọn kiniun ni ọdan ni ti oun, Ki tilẹ ni igbẹyin Ajan-
tala ? Oun ha di alarinkiri sinu igbo ni bi ? Bẹẹ kọ, Ẹlẹdaa ri
iṣe rẹ̀ lati ibugbe Rẹ̀ loke ọrun O si mọ pe iwa rẹ̀ ko ba
ti eniyan mu, O ranṣẹ lati ori itẹ Rẹ̀ wa, wọn si mu
Ajantala lọ si ode ọrun. Itan yii gba aye kan lakooko ni
to bẹẹ ti bi eniyan ba n sọrọ nipa ẹni buburu kan a máa wi pe
oluwa rẹ buru ju Ajantala lọ. Bi itan náà ti lọ ni yi, ki ori
yin gba yin lọwọ tuletule ọmọ ki ile yin máa baa tu, ki
ọrun yin gba yin lọwọ akotileta ki o má ba ta yin tiletile,
ki tapatẹsẹ yin má jẹ ki ọbayejẹ ya si ọdọ yin ki o má ba
ba aye yin jẹ fun yin o."

" Bayii ni Iragbeje pari itan yii, lẹyin ni o wi fun wa
bayii pe : ' Ẹyin akọni gbogbo, ọrọ pupọ irọ ni i mu wa;
ẹ jẹ ki a bẹrẹ si i gbadun ki a máa ṣe faaji fun iba diẹ ti o ku
ki ilẹ ṣu, bi o ba di ọla a o tun maa sọrọ nipa nnkan miiran."


82 

Lẹyin eyi a bẹrẹ si i jẹ oniruuru ounjẹ a si n ṣe ariya, awọn
ara Oke Langbodo si wa lati ki wa. Eyi ni a si ṣe titi
ilẹ fi ṣu ti a sun.

ỌJỌ EKEJI LỌDỌ IRAGBEJE NI ILE OLOJULE MEJE

"Nigba ti ilẹ ọjọ keji mọ ti a ji, Iragbeje mu wa lọ si
iyara miiran ti o dara ju ti ana ni ilọpo meji, nigba ti
gbogbo wa si tun jokoo bi ti ana tan o bẹrẹ si ọrọ i ṣọ o
wi pe:

- Lanaa mo sọrọ fun yin nipa awọn ọmọde, ṣugbọn
lonii n o sọrọ nipa awọn ti wọn dagba ti wọn si jẹ
alaṣeju, ẹ gbọ bi n o ti ṣe máa sọrọ si wọn :

se pẹlẹ o iwọ alaṣeju, njẹ o ti fi iwa ni silẹ bẹ? Bi o
kò ba ti i ṣe bẹẹ mo gba ọ niyanju ṣe bẹẹ kankan : nitori
ẹtẹ ni igbẹyin alaṣeju, aṣeju si ni baba aṣetẹ, agba ti o
wọ ẹwu aṣeju ẹtẹ ni yoo fi ri. A ni ki alaṣeju lọ pe ṣango
o de popo o n pe ọya ọlọya, a beere pe ' Iya rẹ nkọ?" O
ni, ' Baba ń bẹ ni ile." Ṣugbọn mo bi ọ iwọ alaṣeju, tani
fi iwọnyi ran ọ? Wọn ni agba ti kò lowo Tii (tea) a po
ẹkọ mu ẹni ti ko ba ni ṣile márùn-ún ki i ṣe nnkan pọnun kan.
Ọlọgbọn eniyan a máa wo apo rẹ̀ ki o to na owo ṣugbọn
alaimoye a máa wi pe bi ẹgbẹ oun ti ṣe ni oun o ṣe oun a ti
gbagbe pe ile ni a n wo ki a to sọ ọmọ lorukọ. A! iwọ
alaironu, o mọ nnkan ti ẹnikeji rẹ gbẹkẹ le! Bi iwọ kò
bẹru gbese lonii ọjọ ti olowo ba mu ọ ni iwọ yoo mọ pe 
gbese ki i ṣe ohun rere.

Mo si tun fẹ kilọ fun ọ pẹlu, nigba ti ẹnikan ba ṣẹ̀ ọ
ti oluwa rẹ̀ si mọ ẹṣẹ rẹ̀ ni ẹṣẹ de ibi ti o tun n pada bẹ ọ,
gbọ lakooko ; ranti pe ki i ṣe titobi rẹ tabi ọla rẹ, bẹẹ ni ki
i ṣe owo tabi agbara rẹ ni o jẹ ki oun bẹ ọ bi ko ṣe ifẹ ti o ni
si ọ. Ifẹ ni araye n bẹru ki i ṣe agbara ; bi iwọ kò ba tete
gbọ iwọ yoo tẹ lọwọ ẹni ti o ti n bẹ ọ oun a si wi pe ohun ti

 83

Iwọ ba fẹ ki iwọ ki o ṣe. Kiku iwọ ko ni lè ku, ori iwọ kò
ni lè fi sọ ilẹ, iwọ a wa gbe apo itiju kọ apa iwọ a máa ru
ẹru ẹlẹya kiri. Iwọ alaṣeju, ranti pe orukọ rẹ keji ni
alaraangbọ, ẹkẹta ni olorikunkun, bi iwọ ba si ti n jẹ orukọ
wọnyi, o kò ni pẹ tẹ lọwọ awọn ti o fẹran rẹ̀, awọn ọrẹ
ati ojulumọ rẹ gbogbo ti wọn ti ba ọ sọrọ ti iwọ ti kọ̀
kò ni i fẹran rẹ mọ wọn kò ni ka ọ si mọ wọn o sọ pe
eniyan buruku ni ọ, bi nnkan rẹ si n bajẹ ni ọjọ miiran wọn
kò ni i sọ pe awọn ri ọ. 

Sibẹsibẹ ṣa mo fẹ ki o mọ pe iyatọ wa laarin aṣeju
ati ipinnu rere, Olukuluku ni o mọ rere yàtọ̀ si buburu, 
Ẹlẹdaa ti funni ni anfaani eyiini, nítorí naa bi o ba ti pinnu
ohun rere kan, bi ẹgbẹrun eniyan tilẹ sọ pe ki o má ṣe e,
ma ṣe sọ pe o ri wọn, bi wọn n pe ọ lorukọ buruku ki i ṣe
orukọ rẹ ni wọn fi fun ọ, eniyan rere ni ọ, igba ti nnkan rẹ
ba yọri si rere awọn ti o ti n bu ọ yoo máa yin ọ, awọn ti
kò ti ka ọ si ri yoo si maa bu ọla fun. Nitori naa ọgbọn ni aye gba ero ni o ni gbogbo nnkan, fi ero si ero ara rẹ, 
mọ titọ ni titọ, si mọ yiyẹ ni yiyẹ, má ṣe nnkan bi alaṣeju
má si huwa bi alaiṣorootẹ. ,

Mo fẹ lati fi i tan kekere yii kin ara mi lẹyin nísinsìnyí 
ki ẹ ba lè ri igbẹyin alaṣeju kerede :

 O ṣe nigba kan, kiniun kan wà ninu igbo kan oun nikan 
ni o si jẹ kiniun ti n bẹ ninu igbo náà ; kiniun yii kò fẹ máa 
ṣe laala ki o to maa ri ounjẹ oojọ jẹ, nitori eyi o pe gbogbo
awọn ẹranko ti n bẹ ninu igbo ni jọ lọjọ kan o si bẹrẹ si
i ba wọn sọrọ o ni, ' Mo dupẹ pupọ lọwọ yin fun dida ti
ẹ da mi lohun ni pipe ti mo pe yin lonii, o fihan pe ẹ mọ
mi gẹ́gẹ́ bi ọba yín. Ẹyin náà mọ pe emi ki i ṣe ika ọba
rara, nitori bi o tilẹ jẹ pe mo pa diẹ jẹ ninu yin ri, sibẹsibẹ
mo fẹ ki ẹ mọ pe ki i ṣe ifẹ inu mi ni. Olukuluku ni
Ẹlẹdaa fun ni ounjẹ tirẹ̀ lati máa jẹ, gbogbo wa si mọ pe ebi
ki i wọ inu ki ọran miiran tun wọ ibẹ ; ẹlomiran ninu yin
a máa jẹ eweko a si maa ni itẹlọrun, ẹlomiran kẹ eso igi ni
i jẹ, bakan náà ni a kò ṣairi awọn bi ọgbẹni agiliti ti wọn
máa n jẹ ẹran. Gẹgẹ bi ẹyin naa ti mọ, ara yin ni mo ti n jẹun, niwọn bi 
o si ti jẹ pe mo ni ifẹ yin, mo da a ni


84 

imọran pe ki ẹ kuku lọ ṣe eto ki ẹ máa tikara yin tọ mi wa
lọkọọkan fun pipajẹ, nitori eto bẹẹ yoo fun olukuluku yin
laaye ati mọ igba ti iku yoo kan oun, ẹni ti iku rẹ̀ ba si sunmọle
yoo mọ bi oun o ti ṣe lo iba diẹ ti aye oun kù. Pẹlupẹlu
ẹyin náà ri i pe bibu ni emi máa n bu nigba ti ebi ba de si
mi, kò si si aniani pe ijaya nla ni igbe mi máa n jẹ fun yin,
bi eto ba wà ti olukuluku mọ igba ti iku kan oun ti o si
wa si ọdọ mi fun ara rẹ̀ iru kike bẹẹ ̀ kò ni si mọ, awọn
ẹranko ti o ba si kù yoo máa gbadun ni. O jẹ eyi ti mo rò
ti mo sọ pe ki n fi eti yin ba a o.

" Lẹyin ti kiniun sọ ọrọ rẹ̀ yii tan ọrọ pa esi jẹ. Nikẹyin ni ikooko kan dide o wi pe: ' Ẹ ku ijokoo o ẹyin
Janmọ-ọn mo kiyesi ọrọ kan ninu ọrọ ti ọba sọ, o sọrọ nipa
iru ounjẹ ti olukuluku máa n jẹ mo si rò pe koko ọrọ ni ọrọ
náà Ṣugbọn nnkan kan ni mo ri ti o dara loju temi ti a ba
se, bi a ba máa ṣe eto ati máa wa si ọdọ ọba ni ọkọọkan bẹẹ ,
ki i ṣe gbogbo ẹranko igbo ni yoo ni lati wa ; nitori ẹranko
bi emi, n kò rò pe ẹran ti ọba n jẹ ju temi lọ, nitori bi mo
ti n jẹ ti oko bẹẹ ni mo n jẹ ti ile, ọjọ ti mo ba ṣaifi ẹnu ba
ẹran agutan n ko mọ bi o ti ri ni, Nitori naa emi ro pe bi
Idamẹta awọn ẹranko ba n wa sọdọ mi ti awọn iyoku si
n tọ ọba lọ fun pipajẹ, ọran náà yoo dara tó bẹ́ẹ̀ ti orukọ ọba
kò ni i parẹ ninu igbo wa yii laelae, O jẹ eyi ti emi ri nibẹ o."

" Lẹyin eleyii ni ẹkun dide o wi pe : ' Kabiyesi ọba, ọrọ
ti ẹ mu wa siwaju wa ọrọ taara ni, eyi ti ọgbẹni ikooko náà 
si sọ ọrọ wà nibẹ. Ṣugbọn nnkan kan ni mo fẹ ki gbogbo
ajọ mọ, eyiini ni pe, bi a ba ni lati máa mu ọran náà bi
ikooko ti ṣe mu un kò si aniani pe bọya ni ẹranko fi maa kù
silẹ fun ọba. Nitori bi idamẹta awọn ẹranko ba ni lati
maa lọ si ọdọ ikooko mo ro pe o tọ ki idaji maa wa si ọdọ mi.
Nitori bi o ba di ti pe ki a pa ẹran ni ikooko kò lè ṣe e to mi ;
bi o ba si jẹ ti pe ki a yara ni, ṣaṣa ẹranko ni o le yara ju
mi lọ ; bi o ba si ṣe ti pe ẹwa ni, ẹyin náà ri i pe n ko re
ẹyin rara nitori bi dudu ti n bẹ lara mi bẹẹ ni funfun n bẹ
pẹlu, mo ro pe bi a ba mu ti awọn bi ọgbẹni agbọnrin
ati egbin kuro, ṣaṣa ẹranko ni o dara ju mi lọ ; bi o ba si
jẹ ti pe ki a sọrọ nipa ti ẹ̀rù, mo rò pe ade nikan ni ọba

 85

pàápàá fi ju mi lọ; nitori kò si ọmọde ẹranko ti i wo oju
mi lẹẹmeji: eewọ ni. Nipa ti pe a n jẹ ẹran ile kẹ, mo ṣì
n jẹ odidi maluu tan n ko mọ pe mo jẹun, kini mo máa fi
agutan ṣe! Nitori naa ero mi ni pe ki gbogbo awọn ti o
jẹ oye ninu wa ma ṣe wa si ọdọ ọba fun pipajẹ : awọn bi
ọgbẹni erin, Àjànàkú ti o mi igbo kijikiji, nitori balogun
ni i ṣe; ati iru emi yii náà , ẹkun, oloola iju, ẹru Jẹ̀jẹ̀ ti i ba
ọmọ kekere ; ọgbẹni ikooko náà lè ṣaiwa nitori igba kẹrin
ọba ni i ṣe. Bi o ba ti kuro ni ti awọn ti mo darukọ wọnyi,
gbogbo awọn iyoku ni yoo ni lati wa si ọdọ ọba fun
pipajẹ ; mo sì ro pe o yẹ ki a yan kọlọkọlọ ki o to orukọ
gbogbo awọn ti yoo máa wa sinu iwe, to bẹẹ ti olukuluku
yoo mọ igba ti wiwa kan oun, kò si si aniani pe kọlọkọ
yoo ṣe eto náà dáadáa nitori ọlọgbọn ni i ṣe—ẹ ku apero náà o.

" Lẹyin ti ẹkun sọ eleyii tan erin kin in lẹyin gbogbo
awọn ẹranko iyoku si gba hee.

 Nigba ti kọlọkọlọ bẹrẹ si i to orukọ, orukọ ara rẹ̀ ni o
to ṣaaju o si to ti awọn iyoku tẹ le e. Gẹgẹ bi eto inu iwe
yii, owurọ ọjọ keji ti wọn ṣe igbimọ yii ni pipajẹ kan
kọlọkọlọ ṣugbọn kọlọkọlọ kò lọ si ọdọ kiniun. O di ọsan,
kọlọkọlọ kò lọ ; ilẹ tun ṣu, bakan naa. Nigba ti o di owurọ
ọjọ keji kiniun ranṣẹ pe erin, ẹkun, ati ikooko, o wi fun
wọn bi kọlọkọlọ kò ti wa lati ọjọ ti pipajẹ ti kan an, ti o
si jẹ pe orukọ rẹ̀ ni o ṣaaju. Eleyii ya awọn ẹranko mẹta
wọnyi lẹnu wọn si ranṣẹ si kọlọkọlọ lẹsẹ kan naa.

 Laipẹ o de gbogbo wọn si bi i leere ohun ti o jẹ ki o
ṣe iru afojudi bẹẹ . Wọn fẹrẹẹ má i ti i sọ ọ lẹnu tan nigba ti
kọlọkọlọ ti ko ẹjọ ba ilẹ ti o bẹrẹ si i ro o ni, " K'ẹẹ gbo k'ẹẹ
tọ o, ẹ o ṣe baba e awọn ẹranko di alẹ ẹ kò ni i ri ja ọtẹ,
ẹ kò ni i ri ti pakute, b'o ku diẹ ki ẹ bọ sinu okun didẹ
Ọlọrun yoo yọ yin, ṣe bi kò ba ṣe ifẹ yin ati igbẹkẹle yin
si mi ẹ kò ni jẹ gbe iru iṣẹ eto bayii fun mi kini mo ja mọ
laaarin awọn ẹranko iyọku ! Ni ọjọ ti ẹ tilẹ darukọ mi ni
ajọ pe ki n ṣe iṣẹ eto naa o yà mi lẹnu, adura mi si ni pe
ki Ọlọrun má jẹ ki ina ifẹ ti ẹ ni si mi ku, ki o máa jo
geregere to bẹẹ ti bi mo ba ku ẹ o ba mi tọju awọn ara ile
mi. Mo fẹ ki ẹ mọ pe n kò jẹ ṣe afojudi si yin rara, ọran


86 


lo rìn bẹẹ . Ṣe ẹ ri igi ọganwo nla ọhun ni ? (o tọka si iha
ibẹ)—Nibẹ ni ile mi wà ; ṣe ẹ si tun ri igi iroko nla kan
ti o wà lẹbaa ibi ti ọganwo wà nì ? (o tun tọka sibẹ)—idi rẹ̀
ni awọn ẹranko mẹrin miiran tun wà bi ẹyin : kiniun
kan, erin kan, ẹkun kan, ati ikooko kan, awọn ni kò jẹ ki
n wa lati ana, ṣe nì wọn n daamu gbogbo awa ẹranko ti
a wà lagbegbe ibẹ, bi kò ba si ṣe pe ẹ ba gbiyanju ki ẹ
fẹ oju wọn kù bọya ni ẹrankẹran yoo fi le tọ ọba wa fun
pipajẹ.

" Ọran yìí ya gbogbo awọn ẹranko wọnyi lẹnu nitori ti
nwọn kò ni ero pe ẹranko miran tun wa ninu igbo yi bi
awọn, Kiniun dahun pe : Njẹ Ootọ ni kiniun miiran tun
wà ninu igbo yii?' Kọlọkọlọ ni, ' Kabiyesi, Ootọ ni.
Kiniun tun bi i bayii pe: ' Njẹ o da ọ loju ?? Kọlọkọlọ
ni, ' O da mi loju gbangba, ohun ti mo ri nibẹ ṣa ni pe,
bi o tilẹ jẹ pe awọn ẹranko náà tobi to yin sibẹ wọn kò
lagbara bi ẹyin, nitori ọpọlọpọ igba ni wọn máa n le mi
ti wọn ki i si i le ba mi. K'o si aniani pe bi ẹ ba ba wọn
ja ẹ o bori wọn, bi ẹ ba si ti bori wọn ti ẹ pa wọn ki ẹran
máa wọle tọ ọba lakooko lakooko ni."

 Ọna ti kọlọkọlọ gba fi sọ ọrọ yìí ati ohùn ti o fi sọ ọ,
kò jẹ ki ẹnikẹni ninu awọn ẹranko yii fura pe irọ ni o n pa.
Gbogbo wọn mura wọn tẹ le e ki o lọ fi ibi ti awọn ẹranko
náà wà hàn wọn.

O ko gbogbo wọn o di eti kanga kan ti o kun fun
omi ti o si jin gidigidi. Nigba ti wọn de ibẹ kọlọkọlọ
tọka si inu kanga náà , o wi pe ki wọn wo inu omi náà 
wọn yoo ri awọn ẹranko ti ohun sọ. Nigba ti awọn ẹranko
mẹrin wọnyi wo inu kanga wọn ri ojiji ara wọn ninu
ọmi, wọn fẹ eyin ojiji wọn náà fẹ eyin pẹlu, wọn si
gbọn iru, bakan náà ni. Nikẹyin wọn pa ero ki awọn
tọ ojiji ara awọn lọ, bẹẹ ni wọn fo sinu kanga  gbogbo wọn
si ku betekun. Opin itan náà ni yi, kiniun n fẹ ku iku omi,
o di ẹru aṣeju le ori o ni ki ẹranko wa máa wọle ba oun;
mo bi yin : wọn ṣe bẹẹ wọle tọ baba rẹ ri ndan ?
. Mo ti sọ itan alaṣeju kini o ku itan alaṣeju keji eyiini ni yi:

 87
Nigba ti baba ọkùnrin kan ku o fi ọgọ́rùn-ún pọnun silẹ fun un. Ọkùnrin yii fi gbogbo owo naa ra àwọn nnkan ẹlẹgẹ gbogbo ti wọn lè fọ, àwọn bi ṣago, ife mimu nnkan, oriṣiiriṣii igo, oriṣiiriṣii diigi, oniruuru awo ìjẹun ati awọn nnkan bẹẹ bẹẹ lọ ṣá o fẹ lati fi wọn ṣe òwò. Ni owurọ ọjọ kan o to gbogbo ohun elo wọnyi le ori ara wọn, nígbà ti o si wò ó titi, inu rẹ̀ dùn o sì bẹ̀rẹ̀ si ọ̀rọ̀ i sọ o ni, 
Ọgọ́rùn-ún pọnun tí mo ni yii owo kekere kọ, ṣe oun naa ni mo fi ra àwọn nnkan wọnyi! Dájúdájú bi mo ta wọn n o jere ọgọ́rùn-ún pọnun miiran si i, owo yoo si di igba pọnun. O da mi loju pe igba pọnun ki i ṣe ọmọdé owo, nigba ti mo ba si mu ba sì mu eyiini ti mo tun fi ra ọjà njẹ kò ni i di irinwo bẹẹ? Bi mo ba si ti ni irinwo pọnun owo de. Eniyan kò mà n pẹ di olowo! Bẹ́ẹ̀ ni bi mo ba fi eyiini 
ṣe òwò n kò ni ṣaijere irinwo miiran, bẹ́ẹ̀ ̀bẹẹ owo mi n di
ẹgbẹrin. Ṣugbọn bi mo ba lọ ni ẹgbẹrin pọnun mo bọ
si aye, ki gbogbo eniyan máa kokiki mi ni. Sibẹsibẹ náà 
ẹgbẹrin pọnun kò ni i duro bẹẹ , bi mo ba si tun fi ohun naa
ṣòwò nkọ, ṣe yoo mu ere wa, o tilẹ daju gan-an pe ere nla
ni yoo ti ibẹ jade nitori owo mi lè ti ipa bẹẹ di ẹgbaa.
Lakooko ti mo ba ni ẹgbaa gbogbo ilu ni yoo mọ mi, ọrọkọrọ
ti mo ba si sọ ni ilu abẹ ni o ge e; ṣugbọn bi mo tilẹ ni
eyiini n kò ni i duro, n o máa ṣòwò titi ẹgbaa yoo fi di ẹgbaaji
ti ẹgbaaji yoo di ẹgbaarin bẹẹ bẹẹ ti n o fi di ẹni ti n ni ẹgbẹrun
pọnun lọna ẹgbẹrun. Bi mo ba ti ni ẹgbẹrun pọnun lọna ẹgbẹrun o ku ki n maa jẹun ki n maa lo aṣọ ki n maa ṣe faari
ki gbogbo eniyan si máa kan saara si mi. Ṣugbọn sibẹsibẹ
ṣe owo ni eniyan fi n wa owo ri, kò tọ ki n jokoo bẹẹ o yẹ ki
n ṣe òwò diẹ si i, bi mo ba fi eyiini ra ọja ti mo tun ta a
owo mi yoo máa sunmọ ẹgbẹrun lọna ẹgbẹrun lọna ẹgbẹrun
lọna ẹgbẹrun. Akoko naa Wàyí ni n o wa sinmi n o ṣẹ̀ṣẹ̀ wa fẹ iyawo kan.Ṣugbọn ọmọ ta ni n bá fẹ ni ilu yii o? 

Afi ọmọ ọba. Nigba ti mo ba si gbe e ni iyawo ti o ba
de ile mi n o máa gberaga si i, ṣe iyawo mi ni i ṣe, owo mi
ni mo fi fẹ ẹ, bi o tilẹ jẹ pe ọmọ ọba ni sibẹ n kò de ile baba
rẹ̀ tọrọ ounjẹ jẹ. Igba miiran bi o ba wa ounjẹ fun mi n kò
ni i jẹ, o sì da mi loju pe inu rẹ̀ kò ni i dun yoo ranṣẹ si
iya rẹ̀ wọn yoo wa lati bẹ̀ mi, nigba ti wọn ba si kunlẹ


 88
niwaju mi ti wọn ba n bẹ̀ mi n kò ni i ṣe bi ẹni pe mo ri wọn. Ọ̀ràn naa yoo dun iyawo mi yoo si di mi lẹ́sẹ̀ mú yoo wi pe : "jọ̀wọ́ wo mi loju ọkọ mi, ṣe ẹyin naa mọ pe mo fẹ́ràn yin, n ko jẹ dede fi ebi pa yin bẹẹ, ojo ti o rọ̀ lanaa ni kò jẹ́ kí igi jona daadaa òun ni o si jẹ ki oúnjẹ pẹ bẹẹ lonii. Mo si bẹ yin pupọ ki ẹ ma saiwo ti iya mi ti o wà lori ikunlẹ yii, èmi naa kò tún ni jẹ ṣe bẹ́ẹ̀ mọ, bi o di ki ebi pa yin n o lọ tikara mi wa igi nibikibi ti mọ le ri i". Dajudaju aanu rẹ̀ yoo ṣe mi ṣùgbọ́n sibẹ n o fẹ lati fi ọlá mi han n o si ta a ni ipa bayii. 

"Ọkunrin yii ti gbagbe ara rẹ̀ nibi ti o ti n sọrọ wọnyi,
o ta ipa siwaju bi o ti pe ọrọ ikẹyin ' Bayii ' gbogbo nnkan
ti o fi ọgọ́rùn-ún pọnun ra si fọ wọn run womuwomu.
Ọkẹrẹ gun ori iroko oju ọdẹ da, ṣe ni oju ọkunrin náà mọ foo. Alaṣeju kò i ti i ni owo o n ta ọmọ ọba ni ipa, bi o ba
ni owo tan iṣẹ ni yoo ṣe.

"Ẹyin ọrẹ mi, ohun ti n o tun sọrọ le nísinsìnyí ni
abamọ ati oore ṣiṣe, iba ọrọ diẹ ni n o si sọ nipa wọn ki
n to tun fi itan gbe e lẹsẹ.

Abawọn eniyan ni abamọ jẹ kò si si ẹni ti o lè fọ abawọn
náà da patapata, ibajẹpe abamọ kuro ninu aye nì, aye iba
fẹrẹẹ dara to ọrun ; iru nnkan ti o jẹ náà ni o jẹ ki awọn agba
maa pa owe pe: ' Oṣe ni i pari ẹkun abamọ ni i gbẹyin
ọran gbogbo ọtọkulu pe wọn kò ri ẹbọ abamọ ṣe." O ṣe bi òwe. 

" Nipa ti Oore ṣiṣe, loootọ o yẹ ki eniyan máa ṣoore ṣugbọn
sibẹ o yẹ ki eniyan mọ iru oore ti oun o ṣe ati ẹni ti oun o ṣe e
fun, awọn ẹlomiran a kàn dede ṣoore ṣa nitori ti wọn mọ
pe oore ṣiṣe dara, wọn kò ronu boya iru oore ti awọn n ṣe
yẹ tabi kò yẹ, ẹni ti o ba n ṣe oore bi alaironu ibi ni oluwa rẹ̀
n ṣe. Ọkunrin ti o ni apa meji ati ẹsẹ meji ti kò si ni
abuku arun lara ti o tun n ke: ' Ẹni Ọlọrun bùn o bùn
mi? kò yẹ ni ẹni ti a ba ṣe saraa fun, ẹni ti eniyan iba ṣe saraa
fun ni ẹni ti nigba ti oluwa rẹ̀ ri i, o mọ dajudaju pe kò
ni agbara ati wa ounjẹ oojọ rẹ̀ jẹ bi o tilẹ ti wù ti o sa ipa
to, awọn ni ẹni bi arugbo patapata ati alaisan ti kò le

 89

dide loju kan. Ẹ gbọ itan ọkunrin yii ki ẹ si fi ọran rẹ̀
ṣe arikọgbọn: 

"Ni ọjọ kan ọkunrin kan n lọ si idalẹ, bi o ti de eti 
ilu kan o ba ẹkun kan ninu ago irin. AgO irin yii jẹ pakute
ti awọn ara ilu náà dẹ lati fi mu ẹkun nitori a wa máa yọ
wọn lẹnu. Wọn ṣe ago:irin yìí lọna ti o jẹ pe bi ẹkun ba
ti lẹ̀ jàjà wọ inu rẹ̀ lẹẹkan ko ni le jade funra rẹ̀ afi bi
ẹlomiran ba ṣi i silẹ. 

" Nigba ti ẹkun ri ọkunrin yii o bẹ ẹ ki o ṣi ohun silẹ
ṣugbọn oun kọ̀ fun un, o bẹ ẹ titi ọkunrin náà kò ṣilẹkun fun
un, nikẹyin ẹkun ni, ' Họwu o, kini mo fi ṣe ọ to bẹẹ ? Ti
oni lo n ro, o kò ro ti ọla ndan ? Loootọ ni gbogbo eniyan n pe
mi ni ẹranko buburu ṣugbọn emi mọ pe ẹranko rere ni
emi i ṣe. Ṣe iwọ náà mọ pe yọyọ ni ẹnu araye nda, ẹnu
ti wọn ba fi yin eniyan náà ni wọn fi n bu u, bi iwọ ba si
ba mi gbe ni ọjọ mẹta, iwọ yoo sọ pe kò si ẹni ti o tun wu
'ọ ba gbe afi emi, ogidan, oloola iju, akọmọlailabẹ̀, mo si
fẹ ki o mọ pe bi o ba lọ n kò ni ṣai ri alaanu ti yoo yọ mi
ṣugbọn bi mo ba tun lọ fi oju kan ọ nkọ nibo loo wọ o!
Bẹẹ ni o da mi loju pe oju yoo tun ara ri."

"Nigba ti ọkunrin yii gbọ bayii o ni, ' Ootọ lo sọ bi o
ti sọ yi, o tilẹ ye mi ju bẹẹ lọ ; ṣugbọn bi ẹru kò ba ba eniyan 
o yẹ ki oluwa rẹ̀ bẹru, bi mo ba yọ ọ tan ti o fo mọ mi ti
o fa mi ya pẹrẹpẹrẹ, kini ki temi ja si? '

"Ẹkun náà si dahun o wi pe : ' Bi o ba ṣe eyi ti iwọ n sọ
yii ni, ọrọ kekere ni eyi ni, ṣe kankan, akoko n lọ, ṣilẹkun
ki o yọ mi, emi kò jẹ ṣe ibi si ọ láéláé. 

 Orọ didun ti o n ti ẹnu ẹkun jade ti mu ki ọkunrin yii
gbagbe pe ọran lo di oju iku ti ẹkun n fi ẹnu rẹ̀ tun ọran ara
rẹ̀ ṣe, ọkunrin yii lọ si ibi ago yii o ṣi ilẹkun silẹ, bi ẹkun ti
jade tan ṣe ni o fo mọ ọn lọrun o fẹ pa a jẹ, ṣugbọn ọkunrin
náà yara bẹ ẹ pe ki o ṣe gafara ki awọn ro ẹjọ awọn náà fun ẹni
márùn-ún ti awọn ba kọ ri, ati pe idajọ ti awọn maraarun ba
ṣe ni ki awọn tẹ le, awọn mejeeji si jumọ n lọ. Laipẹ wọn
pade ewurẹ, bi wọn ti ri i ni ọkunrin yii ti ko ẹjọ balẹ
o ro bi oun ti ṣe n bọ ti oun ri ẹkun ninu ago irin ti o bẹ oun
ki oun yọ ohun ṣugbọn ti oun kò fẹ yọ ọ, ti o sì bẹbẹ titi aanu


90 

rẹ̀ fi ṣe oun ti oun si yọ ọ, ati bi o si tun ti sọ pe oun n fẹ pa
oun jẹ leri oore nlanla ti oun ṣe yii. Nigba ti o ro ẹjọ bayii tan,
ewurẹ ni, ' Abanilorukọjẹ ni awọn ọmọ araye, wọn kò
nilaari olookan. Lati ọjọ ti mo ti de ọdọ ọga mi yii kò i ti
i jẹ ki n gbadun lọjọ kan ri, nigba ti mo ba ṣẹ̀ṣẹ̀ bimọ kò ni
i sọ pe oun ri mi, o di igba ti mo ba jiya titi ti mo wo wọn
dagba tan, ki o to ki wọn mọlẹ ki o to ta wọn ki o to fi
owo rẹ̀ ba ti ara rẹ̀ lọ. Bi o ba ti fun mi ni ọgẹdẹ diẹ
lowurọ a fi mi silẹ ki n máa ja ewe jẹ kiri, ki i fun mi ni
iṣu jẹ bẹẹ ni ki i fi eeri kàn mi lete, nigba ti o ba si jẹ ti o
mu tan a ko igi bò mi a fẹrẹẹ lù mi pa: nitori náà ọmọ
araye kò dara rara, ẹkun yoo ni lati pa ọ jẹ.?

": Nigba ti ewurẹ da ẹjọ tirẹ̀ tan ẹkun pa guuru si ọkunrin
yìí lati pa a jẹ ṣugbọn oun yara ran an leti adehun wọn pe o
ku ẹni mẹrin, wọn ba tun n ko rẹirẹi lọ.Laipẹ wọn
pade ẹṣin kan, nigba ti ọkunrin yii ri i o pe e o si ro ti
ẹnu rẹ̀ fun un, ẹkun náà duro si apa kan, gbogbo wọn jẹ
mẹta, Nigba ti ẹṣin bẹrẹ si i da ẹjọ o ni, ' Ẹnu araye dun
bi iyọ Oyinbo ṣugbọn inu wọn bi ọbẹ itadogun ni ; ootọ
lo sọ bi o ti sọ yii ṣugbọn eniyan buruku ti ba rere jẹ. Ṣe
teniyan-tẹranko lo mọ pe ẹranko jẹjẹ ni mi, ṣugbọn sibẹsibẹ
Jẹjẹ mi yii ni ọmọ araye fi i rẹ mi jẹ : igba gbogbo ni wọn
máa n gùn mi lẹyin ti mo máa n gbe wọn kiri, ; ọjọ ti o ba si 
rẹ̀ mi ti n kò lè sare tobẹẹ wọn a gbun mi ni kẹsẹ wọn
a ko paṣan bo mi wọn a jẹ ki n sare akọ, igba miiran ti
iya ba jẹ mi pupọ ju inu a bi mi maa re wọn lulẹ lẹyin mi
wọn a sọ pe ẹṣin da wọn, A ! ọran araye toto, pipa ni
ki ẹkun pa ọ jẹ.' Ẹkun tun mura ati pa ọkunrin yii ṣugbọn
o tun ran an leti pe o ku ẹni mẹta.

" Laipẹ wọn de idi igi ọsan kan ọkunrin yii tun ko
ẹjọ balẹ o ro o, nigba ti o sọ ti ẹnu rẹ̀ tan igi ọsan bẹrẹ si 
ẹjọ i da bayii o ni, ' O dara bi o ti to ẹjọ silẹ yii, ṣugbọn
n kò jẹ gbè si ẹyin ọmọ araye lai, alakọri ni gbogbo wọn.
Ṣe ojukan yii ni mo máa n wà nigba gbogbo n ki i ṣe ẹnikẹni
ni ibi, igba ti o ba di igba ẹrun awọn ọmọ araye a wa
wọn a jokoo labẹ mi wọn a máa gbadun ara wọn, igba ti
mo ba si so eso, dipo ki wọn rọra gùn mi kiwọn maa

 91

ka eso mi mu, wọn a mu òkò wọn a bẹrẹ si i sọ ọ lu mi,
wọn a máa wọ mi lewe gbogbo ara mi a si bo fẹlẹfẹlẹ
emi a di olooju, ìkà inu yin pọ o ju ti ọbọ, afi dandan ki
ẹkùn pọ ọ jẹ Pẹlu agbara káká ni ọkunrin yii fi da ẹkun
duro lẹyin idajọ ti igi yii ṣe nigba ti wọn si rin diẹ wọn
pade aja kan.

Okunrin yii tun ke si aja o ro ti ẹnu rẹ̀ fun un aja náà 
tun bu awọn ọmọ araye bi awọn ti i ṣaaju ti ṣe o si da ẹjọ
bi tiwọn pẹlu : o wa ku ẹnikan ṣoṣo wayi. Bi awọn mejeeji
si ti rin diẹ ni wọn pade kọlọkọlọ. Pẹlu omije loju ni
ọkunrin yii si fi bẹrẹ ẹjọ o ni, 'Kọlọkọlọ, mo mọ pe oloootọ
ni ọ, jọwọ nitori Ọlọrun ma ṣaida ẹjọ yii bi o ba ti yẹ̀:
jẹjẹ mi ni mo n lọ si idalẹ ti mo de eti ilu kan ti mo ba
ẹkun yii ninu ago irin. Nigba ti mo tilẹ ri i mo fẹrẹẹ má
wo ibẹ lẹẹmeji mo kọjú sọna ni'temi mo n lọ , ; oun náà lo pe
mi to si bẹ mi taanutaanu pe ki n yọ oun, nigba ti o tilẹ kọ
bẹ mi mo kọ mo ni n ko ni i yọ ọ nitori o le lọ jade tan ki
o sọ pe oun yoo pa mi jẹ, bi ẹni pe mo tilẹ mọ tẹ lẹ ni, kò
mà jẹ ki n lọ o, ki Ọlọrun gbani lọwọ agbako : ẹkun yii
bẹrẹ si i bẹ̀ mi o ni afi bi mo ba yọ oun dandan oun kò ni
i pa mi jẹ mo ba mà yọ ọ o, kini mo yọ ọ ṣi ! Ṣe lo fò mọ
mi fẹrẹ lo ni oun yoo pa mi jẹ ni mo ba ni ki o jẹ ki a fi ọrọ
náà lọ ẹlomiran, idi rẹ̀ ni ẹ fi ri wa bayii, ki ẹ jọwọ gbà mi
ninu eleyii inu rere kò ni i pa yìn o.

 Lẹyin ti ọkunrin náà sọ bayii tan kọlọkọlọ wo o loju
buruku o ni, ' Bẹẹ ni ẹjọ lo n ṣe bayii ro ? Ohun ti o n wi kò
tilẹ ye mi, o kò mọ pe iwaju ogidan lo ti duro yii? Ẹru
olola iju kò ba ọ ? Akọmọlailabẹ! Bi o ba fẹ ki n dajọ
rara o ni lati rọra fọkan balẹ ki o tun bẹrẹ ẹjọ rẹ ni, o si
ni lati ro o pẹlu irẹlẹ, nitori iwaju ọga ni awa mejeeji wa
yii.' Ọkunrin yii ba tun bẹrẹ si ẹjọ i ro, nigba ti o ro o de
ibi ti ' Ago irin"? kọlọkọlọ da a duro o ni, ' Jọwọ ṣe
gaara fun mi kilo n jẹ ago irin ? 'ọkùnrin yii dahun o
ni, ' Ago ti wọn fi irin ṣe ni." Kọlọkọlọ tun dahun bayii
pe: ' Ani mo bi ọ ki lo n jẹ ago irin ?  Ọkunrin yii dahun
wayi o ni, ' Kọlọkọlọ, mo mọ pe oloyelori ni ọ, dajudaju
bi o kò tilẹ mọ ago irin o kò ni ṣaimọ ago adiẹ nitori

92 

adiẹ ni iwọ pàápàá má n jẹ. Tẹlẹtẹlẹ ri, ki ijangbọn eleyi
to ṣẹlẹ̀, mo ti pese adiẹ to bi meji tabi mẹta ti mo ni n o
fi ta ọ lọrẹ nitori orukọ rẹ rere ti mo maa n gbọ laarin awọn
ẹranko, wọn a maa wi nipa tirẹ pe: " Ẹranko rere ni
kọlọkọlọ i ṣe." Sibẹsibẹ pẹlu, ero mi kò i ti i yipada, ọwọ
ogidan ni ọran kù si, bi ori mi ba si lè sun ni ọrun mi
mọju lonii, ọran dandan ni ki iwọ jẹ adiẹ—bi iwọ fẹ
agbebọ n o wa a fun ọ bi o si fẹ akukọ yoo tẹ ọ lọwọ
ikawọ mi ni gbogbo wọn n bẹ. Ago irin ati ago adiẹ kò
yatọ si ara wọn ju bẹẹ lọ, ṣugbọn irin ni wọn fi ṣe ago
irin oun si tobi ju ago adiẹ lọ. Mo ro pe yoo wa ye ọ na
wayi, mo si bẹ ọ ki o ma ṣaida ẹjọ mi ni rere, Ọlọrun yoo
fi ire fun ọ.
 Kọlọkọlọ tun da ọkunrin yii lohun akọ o ni 'Ìwọ ọkùnrin yii, iwọ sọ mi di kọlọkọlọ aladiẹ ni ? Eniyankeniyan
ni ọ, gọngọṣu, edidarẹ, ilaburu, danasungbo, bi o kò mu
mi de idi ago irin yii lonii n ko ni i fi ọ silẹ, eke ni ọ." Lẹyin
náà o kọju si ẹkun o ni, ' Mo tuba o baba, ẹni ti n mi
kukute ara rẹ̀ ni n mì, ẹni ti o ba n ṣe yin ara rẹ̀ ni n ṣe
ẹranko ti o ba si wi pe kini ẹ ja mọ ninu igbo ara rẹ̀ ló n tanjẹ ; mo bẹ yin ki ẹ má ṣaifi laakaye tẹ le mi ki a ba
alakọri yii de idi ago irin naa, mo fẹ lati mu un daadaa ni,
nigba ti mo ba si dajọ, oju mi bayii ni ẹ o sẹ pa a jẹ. Inu
ẹkun náà dun o wi pe: ' Kọlọkọlọ, ọrọ ẹnu rẹ dara, máa 
n ṣo, n o tẹ le ọ." Bẹ́ẹ̀ ni awọn mẹtẹẹta mura o di ibi ago
Irin náà .

"Nigba ti wọn de ọhun kọlọkọlọ kọju si, ọkunrin naa
o ni, ' Nibo ni iwọ duro si? Ọkunrin náà si tọka si ibẹ
o wi pe: 'Iyin ni. Kọlọkọlọ ni, ' Njẹ duro sibẹ ki n ri
ọ. Ọkunrin náà si duro sibẹ. Lẹyin náà ni kọlọkọlọ
yipada si ẹkun o ni, ' Nibo l'ẹyin wà ọjare? Ẹkun si
tọka sinu ago irin o wi pe: 'Niyin yii náà ni." Kọlọkọlọ
ni, ' Baba, mo fẹ ki ẹ mọ pe alaimoye patapata gbáà ni
mi, a máa pẹ ki nnkan to ye mi, laijẹpẹ ẹ ba duro si ọkankan
ibi ti ẹ duro si nigba náà , oye rẹ̀ kò ni i ye mi rara." Ẹkun
ba mura o bọ sinu ago irin náà . Lẹyin eleyi ni kọlọkọlọ
ni, ' O wa n ye mi bọ na wayi." O tun kọju si ọkunrin yii


 93

o ni, ' Iwọ eke yii, mo ṣebi o sọ pe iwọ ni o yọ ọ? Kini
ṣe ti kò lè jade funra rẹ̀ ṣe ilẹkun ago irin náà nì wọn ṣi
silẹ yii ? Ọkunrin náà ni, ' wọn ti i nigba náà ni.' 
Kọlọkọlọ tun fesi pe: ' Bawo?" Ọkunrin náà ba mu ilẹkun
ago irin o pa a de o ni, ' Bayii ni." Kọlọkọlọ tun dahun o
ni, ' Njẹ o tan patapata njẹ ẹkun kò le jade mọ bayii :
Ọkunrin náà ba mi ilẹkun náà wò o ri i pe o tì gbọnin-gbọnin
o dahun o si wi pe: ' Ẹkun kò lè jade. Lẹyin eleyii ni
kọlọkọlọ wo ẹkun o bu sẹrin o ni, Pẹlẹ o ẹkun, ọwọ ba ọ naa wayi, oo pẹ nibẹ o,
afoore-su-niṣe ni ọ, kannakanna ẹba odo ni yoo si yọ oju
oloore rẹ jẹ. Maa ba tirẹ lọ iwọ ọkunrin yii, ṣugbọn ma ṣe
gbagbe ati fun mi ni adiẹ mi, mo ti yọ ọ ni ti eyi na, ki
Ọlọrun gba ọ lọwọ agbako. Ki Olodumare má jẹ ki o rin
ni ọjọ ti ebi ba n pa ọna o. Bi o ba de aarin ilu ki o sọ fun
awọn ara ilu pe ọwọ wọn ti ba ẹkun ti o wa n yọ wọn lẹnu,
ki wọn mu ọfa ati ibọn ki wọn sì mu apo ati ọrun ká
wọn wa da seria fun afooresuniṣe." 
" Bẹ́ẹ̀ ni ọwọ ba ogidan, o ronu titi kò si eyi ti o lè ṣe,
kọlọkọlọ fi ṣe ẹgbẹta ẹsin ọkunrin náà si fi ṣe ẹẹdẹgbẹrin.
Igba ẹlẹya fọ le e lori, abawọn ẹlẹya da si i lara, o n ṣẹju pàkò, jẹbẹtẹ si gbe ọmọ le e lọwọ. Ọkunrin yii ṣe bí kọlọkọlọ ti gba a niyanju, laipẹ awọn ara ilu de wọn si
pa a. Nigba ti o n ku lọ o wi pe: ' A ! igbẹyin aye mi ni
yii! Ibaṣepe mo lo anfaani ti Ọlọrun kọ fun mi dáadáa Oun
kì ba ti gba a lọwọ mi." 
" Bẹ́ẹ̀ ni ẹkun kaanu ẹṣẹ rẹ̀, ṣugbọn akoko ti kọja; loootọ
o ronu piwada, ṣugbọn ọran ti bọ sori: o fi ika abamọ
bọ ẹnu o n reti ohun ti yoo de ba oun. Ki Ọlọrun má jẹ ki
a kabamọ iru eyi o. 
" Mo ti fi ẹnu ba ti Oore ṣiṣe lẹẹkan mo si ti sọ iru ẹni ti 
eniyan i ba ṣoore fun mo si tun fẹ lati fi eyi kun un Awọn miiran wà ti wọn fẹ ilu wọn ati orilẹ
ede wọn re kọja wọn a si fi dandan jagudapaali le e pe
afi bi awọn ṣe ilẹ awọn loore, ọran owo a máa kan iru ẹgbẹ
bẹẹ ̀ lemọlemọ, mo wi fun yin iranlọwọ yẹ fun wọn. Bi
ẹ ni ipa eepinni ẹ fun wọn, bi ẹ ni ti kọbọ, ẹ fi ta wọn lọrẹ ;

94 

bi ẹ ni ti pọnun, ẹ fi ṣe ìrànlọ́wọ́ fun wọn, owo rere ni ẹ n na, alaafia ni yoo si rọpọ rẹ̀. 

' Awọn ọmọde miiran wà ti ori wọn ya si iwe ti wọn
kò si ni owo to lati kọ ọ de ibi ti wọn fẹ bakan náà si ni
awọn ọdọmọkunrin pẹlu, ọpọlọpọ kò ri aaye lo ẹbun rere
ti Ẹlẹdaa fi fun wọn, iru awọn bawọnyi ni olowo iba máa 
fi owo rẹ̀ ṣe loore.

' Ẹ ku ijokoo o ẹyin ọrẹ mi, mo ro pe eyi ti mo sọ ni
ti oni yii to n o pari ọrọ náà ki a máa fi iyoku ọjọ yii gbadun
ara wa. 

" Bẹẹ ni a gbadun titi ilẹ fi ṣu o wa ku ọjọ márùn-ún ti a oo
lo ni ọdọ Iragbeje ṣugbọn n kò ni le sọ awọn ohun abami
wọnni ti oju wa ri ati ti eti wa gbọ ni ọjọ maraarun náà 
nitori akoko n lọ. N o kuku da ẹnu le ohun ti oju wa
ri ni ọjọ keje:

ỌJỌ EKEJE LỌDỌ IRAGBEJE NI ILE OLOJULEMEJE ATI ABỌ OKE LANGBODO

" Nigba ti ilẹ ọjọ keje mọ ti a jẹun tan, Iragbeje mu wa
lọ si ode a si yi gbogbo Oke Langbodo ka. O pẹ diẹ ki
a to pada de ile, nigba ti a si jẹun ọsan tan a bẹrẹ si i ṣe ere—
a sare, a ja ijakadi, a fò, a takiti, a gun igi a si fi oniruuru
ọna da ara wa ya. Nikẹyin Iragbeje pe wa o si mu wa lọ
si iyara rẹ̀ kan ti o ku ti a kò ti i wọ nitori ti a ti wọ iyara
mẹfa ni ọjọ mẹfa ti a ti lo sẹyin. Iyara ekeje yii yatọ si
awọn ti a ti n wọ ri—ati ilẹ ni, ati oke ni, ati ẹgbẹ ogiri
ni, ati ohunkohun ti o sa wà ni ìyára yii ṣa ni, gbogbo wọn
funfun bi ẹgbọn owu. Nigba ti a de ibẹ Iragbeje to wa
siwaju rẹ̀ ni iduro o sọ fun wa pe a kò gbọdọ jokoo oun náà 
pàápàá si duro niwaju wa o wọ aṣọ funfun o si bẹrẹ si ọrọ
i sọ o ni,

.'A ti n sọrọ nipa oniruuru nnkan ṣugbọn lonii a o sọrọ
nipa Ẹlẹda wa. Ẹyin ọrẹ mi, ẹyin alagbara, ẹyin
akọni gbogbo, ẹyin akikanju ọkunrin, ẹyin ti ẹ gbekuta

 95

nitori ati ṣe ilu yin loore, mo fẹ ki ẹ mọ lati oni lọ pe, bi
oniwa n wi ti ẹlẹyin n sọ bi wọn kò ba fi ti Ọlọrun ṣe, irọ
ni wọn n pa, eke ni wọn! n ṣe, alakara ni n wọn n ri ti
wọn n pè ni elekuru. Ọlọrun tobi pupọ. Alewilẹṣe ni,
Ẹlẹdaa wa ni, Oun ni Ọba Ọrun, Ọba Aiku, Ọba Airi,
Olodumare, Ọlọjọ oni, Ẹni Mimọ, Ẹni Iyanu, Alaaye,
Olubukun, Ọga Ogo, Onibu-ọrẹ, Alatunṣe, Alakoso ohun
rere gbogbo, Alaabo, Olupamọ, Ẹnikan-ṣoṣo ti O wà ti
O si n bẹ titi laelae . Mo fẹ ki ẹyin ti ẹ wa si Oke Langbodo feti silẹ ki n sọ itan kukuru yii fun yin ki ẹ ba le mọ
pe Olodumare tobi ni Ọba :

 Ọba kan wa ti o tobi pupọ, o lowo, o bimọ, o ni
igberiko ju gbogbo awọn ọba iyoku lọ, o sì lẹwa gidigidi
ṣugbọn iwa rẹ̀ kò dara : o buru o to eṣu o ni ika o ju ọbọ,
o ṣonu o ju ẹgun oṣuṣu lọ—a máa fi gbogbo ọjọ aye di
ẹnu ka duduudu.

 Oba yii ti gbagbe pe iwa lẹwa ẹwa kan kò si nibikan,
bi o ti buru to ni, a máa lọ si ile Ọlọrun. "Ni ọjọ kan, bi
awọn akọrin ti n kọrin ninu ile Ọlọrun ti aluduuru n ṣiṣẹ
ọwọ rẹ̀, ọba yi kiyesi i pe ọkan ninu awọn ẹsẹ orin náà 
dùn pupọ adùn rẹ̀ si ta awọn ti o kù yọ, ṣugbọn niwọn-
bi o tilẹ jẹ pe ede miiran ni wọn fi n kọrin ti ohun ti wọn wi kò si ye e, o beere ìtumọ̀ ẹsẹ náà ẹnìkan ba la ìtumọ̀ rẹ̀ ye e bayii pé, O mu alagbara kuro lori itẹ wọn o si gbe awọn tálákà soke, Ẹyin ẹlẹgbẹ mi, inu bi ọba yii gidigidi, oogun bo o lara oju rẹ̀ si pọn kankan, ibaṣepe o ṣeé ṣe ni oun i ba yinbọn lu aluduuru, i ba si jẹ pe o wà ni ipa rẹ̀ ni, i ba bẹ àwọn akọrin lori. O yi oju pada si ẹnikan ti o dúró lẹbaa ọdọ rẹ̀ o wi pe, Jọ̀wọ́ ran mi létí nigba ti ìsìn ba pari ki n kọ awọn alaimoye wọ̀nyí lọgbọn, oni ni mo to mọ idi rẹ̀ ti wọn fi n ṣe isin ni ede ti ko ye mi ase wọn n bu mi ni. Ni gbogbo origun mẹrẹẹrin aye yii, nibo ni wọn ṣaiti gbokiki mi! Ọlọ́run ni ibujokoo Rẹ̀ lọrun emi naa si ni temi laye. Emi kò le mu un kuro lori itẹ Rẹ̀ lọrun o si da mi loju pe Oun naa kò lè mu mi kuro lori temi ni aye. 

96 
Bayii ni ọba yìí sọ nitori ti o wa ninu irọra, o n ba Ọlọ́run kẹgbẹ o gbagbe Ẹlẹ́dàá rẹ, ṣùgbọ́n Ọlọ́run rí i lati ọrun wa O sì rẹrin-in musẹ O wi fun Maleeka kan ti o dúró lẹbaa ọdọ Rẹ pe, kọ ọgbọ́n láti ara eleyii lọ, o ko gbọ bi alaimoye ọba ni ti n wi? Ó jẹ tán, ó mu tán o gbàgbé Mi,ṣùgbọ́n dipo ki Emi binu si wọn ki n si fi iya ti o tobi jẹ wọn, aanu wọn a ṣe Mi ma sì ranti pe Emi ni o da wọn. Iru eleyii ti o n sọ̀rọ̀ yii ńkọ́? Ṣé iṣẹ́ ọwọ́ Mi naa ni, ǹjẹ́ bi Mo ba fẹ san an fun un bi ó ti huwa si Mi kin ni Mo ṣailè fi i ṣe? Mo le sọ ọ di ẹranko Mo si le sọ ọ di eweko ìgbẹ́, Mo lè fi apa kan rẹ̀ ṣe eniyan ki n si fi apa kan rẹ̀ ṣe ẹranko, Mo tilẹ le fi iya mìíràn jẹ ẹ ki ẹnikẹ́ni má i ti i ri iru rẹ̀ rí, ki n sọ fun un pe Emi ni o da a. Ṣùgbọ́n n kò jẹ ṣe bẹ́ẹ̀ si i, dide kankan, lọ ki o si gba ipò rẹ̀, ma ṣe fi ọwọ rẹ kan an ṣùgbọ́n fun un laaye ki o ronú, bí ó bá ronu piwada fi ipo rẹ̀ pada fun un. 
Lẹyin ti Maleka yii gbọ bayii o ṣe bi Ọlọrun ti ran an:
were o kuro ni ọrun o wa si ile aye.. Kò i ti i to iṣẹju kan
ti ọkunrin yii sọrọ rẹ̀ tan nigba ti Maleka náà kan an lara
ẹni ti o fi oorun nlanla kun ọba náà . L.ẹyin eyiini o sọ gbogbo
aṣọ ara rẹ̀ di akisa ẹwọn wura ọrun rẹ̀ si di idẹ. Maleka náà 
si sọ ara tirẹ̀ pàápàá dabi ti ọba yii gan-an , ati oju ati imu rẹ̀
ri bi ti ọba kò tilẹ si iyatọ kan ṣoṣo, o gbe ọba yii kuro ni
ipo rẹ̀ o gbe e si ibomiran oun si jokoo ni ipo ọba, oun si ni
gbogbo eniyan bẹrẹ si i wò bi ọba náà ko tilẹ si ẹni ti o mọ
pe iyipada kan n bẹ.

Lakooko ti gbogbo nnkan wọnyi fi ṣẹlẹ̀ ọba yii sun lọ,
nigba ti wọn si pari isin tan olukuluku ba ile rẹ̀ lọ ẹni ti 
o n tọju ile Ọlọrun náà si ti ilẹkun ọba tuntun yii si wọ
aafin lọ o n ṣe bi ọba atijọ ti i ṣe.

" Nigba ti o di aarin ọganjọ ọba ji, nigba ti o si wò yika
kò mọ ibi ti oun wà o ba dide o n wa oju ọna kiri. Bi o rin
siyin a kọlu ijoko, bi o rin sọhun a kọlu duru, ọran náà 
kò tilẹ ye e rara, gbogbo ile ṣokunkun dudu, ohun gbogbo
si ri jagbajagba rederede. Ṣugbọn nigba ti o pe sa o de
ibi ilẹkun o ba lu ilẹkun pẹlu agbara. Nigba ti ẹni ti o


 97
n tọju ile naa si gbọ o sare wa lati wo ohun ti o ṣe bi o si ti de ọhun ti o ṣi ilẹkun, ki lo maa ri? Ó ri ọkùnrin alakiisa kan jade, oun ba ki ire mọlẹ o sa pada o ṣe bi wèrè ni. Eleyii ya ọba lẹ́nu ọran naa ko si ye e o ba kọ ori si ọna aafin, nigba ti o si de ẹnu ọ̀nà aafin wọn ti ti ilẹkun ṣùgbọ́n awọn kan sun si ẹba ibẹ ọba tuntun nì ( eyiini ni Maleeka) wà nínú aafin lọhun patapata, ọkùnrin yii ba lu ilẹkun o ni *Ẹ ṣilẹkun fun mi. Àwọn ti ó wà lẹbaa ibẹ si dahun pe, ìwọ tani? Oun naa si tun da wọn lohun pe, Emi ọba ni, Bi o ti wi bayii tan gbogbo wọn bẹ̀rẹ̀ si i rẹrin-in wọn ní, Alakọri, oku ọmuti. Inú si bi i o ni, Tani ẹ ń ba wí? Ẹ o fi ẹnu yin naa gbo ilẹ nigba ti ilẹ ba mọ. Bẹ́ẹ̀ ni ó bẹ̀rẹ̀ si i yọ wọn lẹnu ti o n sọ̀rọ̀ ẹrin titi ọkùnrin kan fi jade ti o ṣilẹkun ki o le mọ ẹni ti o n yọ wọn lẹ́nu naa. Bi ọkùnrin yii ti ri i, were o tun ti yara pa ilẹ̀kùn de o ni, Wèrè ni, o ti ń sinwin wọn fẹrẹẹ má i ti i bi iya mi, bi ẹ bá jáde ẹ gbe. Ki a máa fa ọrọ gun lọ titi, ibẹ ni ilẹ mọ ba ọba yii. 
" Nigba ti o di ọjọ keji yii o wọ inu aafin lọ, ko si rin'
pupọ titi wọn fi mu un tọ ọba lọ wọn rò pe wẹ̀rẹ̀ ni.
Nigba ti ọba yii ri i aanu ṣe e pupọ o si paṣẹ ki wọn fi aṣọ
miiran wọ ọ, o wi fun wọn pe ki i ṣe wèrè ni, o kàn jẹ
ẹni ti o lè da ẹrin pa eniyan pupọ ni, ati ọjọ naa ni ọba si ti
sọ ọ i ẹni ti yoo máa da ẹrin pa oun o fun un ni ile kan ni
aafin lati máa gbe. Itumọ iwọnyi kò ye ọba atijọ yii o dahun
o ni, ' Oju ala ni mo tilẹ wa tabi oju aye ? Emi ti mo jẹ
ọba lánàá tun di oniyẹyẹ lonii ! Ọran wọnyi kò ye mi.

Bi ire bi ire àlàbọrùn n di ẹwu, ọdun kan n pe kò sì
iyipada fun ọkùnrin yìí ironu de ba a bi onigbese. Nigba ti
o ṣe ibi ti o ti ṣina ye e ẹru Ọlọrun si ba a gidigidi. Ọjọ
ti o ranti ẹsẹ rẹ̀ yii jẹ ọjọ Satide (ọsẹ di ọla) nigba ti ilẹ
ọjọ keji si mọ, eyi ti i ṣe ọjọ isinmi, agogo ekini ọsẹ kò ,
ba a ni ile, ile Ọlọrun lọhun ni o lu ba a. Nigba ti o de
ibẹ o wolẹ o gbadura kekere kan fun idariji ẹṣẹ, nigba ti
isin bẹrẹ o feti si orun ti wọn n kọ o n reti igba ti wọn
yoo kọ ẹsẹ ijeloo, nigba ti wọn de ibẹ (' O mu Alagbara
kuro lori itẹ wọn o si gbe awọn talaka soke.) o ke igbe

98 

nlanla tobẹẹ ti ọfun rẹ̀ fi fẹ dòdò. Ẹyin ara mi, igbe
gende ni, ọfun ọkunrin náà tobi jọjọ. Nigba ti gbogbo eniyan 
si bu sẹrin oun kò da wọn lọhun o ni, ' Bi ẹ lè rẹrin ẹ máa 
rẹrin, bi ẹ le takiti ẹ máa takiti, tinu temi ye mi, mo ke
igbe nla lonii ẹ n rẹrin, ọjọ miiran ni n o bu ramuramu
loju yin."

" Laipẹ isin aarọ pari onile re ile ọkunrin yii duro kò
lọ, nigba ti o ri i pe gbogbo eniyan lọ tan patapata o lọ si
ibi ti awọn alufaa máa n duro si o kunlẹ o si dojubolẹ o
gbadura gbigbona si Ọlọrun lẹyin náà o ba ile lọ.

" Kò pẹ pupọ ti o de ile ti ọba fi ranṣẹ si i ki o wa ri
oun o si lọ. Nigba ti o de ọhun ọba sọ fun gbogbo awọn
ti o wà lọdọ rẹ̀ ki wọn jade wọn si ṣe gẹgẹ bi aṣẹ ọba.
Nigba ti wọn lọ tan ni ọba dide lori itẹ rẹ̀ o ti gbogbo
ferese ile ati ilẹkun pẹlu, gbogbo ile ṣokunkun dudu.
Aaro fẹhinti o n wo iṣe idana adan dorikodo o n wo iṣe
ẹyẹ, ọkunrin náà duro sinu okunkun biribiri o n reti ohun
ti yoo ba oun. Laipẹ iro ẹsẹ bẹrẹ si i dun kaakiri ile yii bi iro
ẹsẹ ẹgbẹrun eniyan , ilẹ ile náà ati ogiri rẹ̀ bẹrẹ si i mì, atẹgun
n fẹ gbogbo ile si n pariwo : o to akoko wayi na ti Maleka
nì yoo fi ara rẹ̀ han bi iranṣẹ Ọlọrun Ọga Ogo. Lẹyin
eleyii ni idakẹrọrọ de imọlẹ nla sì tan yi ile náà ka, nigba ti
ọkunrin náà si gbe oju rẹ̀ soke o ri i, Maleka nì ti yi ara 
rẹ̀ pada kuro ninu ipo ọba aye o fi ara rẹ̀ han bi iranṣẹ
Ọba Ọrun—aṣọ: rẹ̀ funfun bi ẹgbọn owu ẹyinloju rẹ̀ si
mọ gaara bi okuta olowo iyebiye, ara rẹ̀ dabi ara ọmọ
kekere bata ẹsẹ rẹ̀ si n dan bi idẹ. Ẹru ba ọkunrin yii pupọ
o ṣubululẹ o si fi ọwọ bo oju. Maleka náà si ya ẹnu rẹ 
o wi pe:

"Emi ni ọkan ninu awọn Malekà meje nì ti i máa duro
niwaju Ọlọrun. Nigba ti iwọ jẹ tan ti iwọ mu tan ti o
gbagbe ẹni ti o da ọ o ṣebi Oun kò ri ọ ni ? Kò si ohun kan
ti i de sinu aye yii ti Ọlọrun ki i ri, kò si si eyi ti i ṣẹlẹ lọrun
ti Ọlọrun ki i mọ Oun ni o da gbogbo nnkan, Ṣugbọn iwọ̀
dide o n huwa bi alaironu o n sọrọ bi alaimoye titi inu
bi Ẹlẹdaa rẹ si ọ, O pè mi O ran mi ki n gba ipo rẹ O si

 99

paṣẹ fun mi pe emi ko gbọdọ pa ọ ṣugbọn bi iwọ ba fi
aiṣedeede rẹ silẹ ki n fi ipo rẹ pada fun ọ. Niwọn bi iwọ
si ti ronu piwada lonii, ti iwọ ranti Ẹlẹdaa rẹ, Oun kò ni
i binu si ọ mọ nitori alaanu ni Oun i ṣe : njẹ ̀ mo paṣẹ fun ọ
nísinsìnyí , ni orukọ Ọlọrun awọn ọmọ ogun, dide, bọ si
ori itẹ rẹ si máa ba ijọba rẹ lọ ; bi iwọ ba lo anfaani rẹ rere,
yoo pẹ lọwọ rẹ̀, ṣugbọn bi o kò ba lo o lọna ti o yẹ, Ọlọrun
yoo gba ijọba náà pada lọwọ rẹ." Bi Maleka yii ti pari ọrọ
rẹ̀ tan o lọ si ile rẹ̀ ni isalu ọrun ọba yii si ba ara rẹ̀ lori
itẹ o dabi ti atẹyinwa ẹru Olodumare ba a gidigidi.

" Bayii ni itan náà lọ, ẹyin ọrẹ mi ti ẹ wa si Oke Langbodo, aja kò lè pa ẹran tan ki o gbagbe ẹni ti o ni oun a
kò si lè ṣe ẹṣin lọṣọọ tan ki o gbagbe ẹni, ẹni ti a ba ṣe loore
ti kò mọ ọn n sọ anfaani iwaju nù ni. Nitori naa bi o ba dẹ̀
wa lọrun tan ẹ jẹ ki a ranti Ọlọrun wa."

" Nigba ti Iragbeje pari itan rẹ̀ yii o wi fun wa ki a
bẹrẹ si i di ẹru wa ki a ba wa máa lọ si aafin nitori ni ọjọ
keji ni a oo kuro ni Oke Langbodo ti a o si pada si ilu wa.
Loootọ a bẹrẹ si i di ẹru wa a si kuro ni agogo meje alẹ ni
ọjọ keje ti a ti de ọdọ Iragbeje ni Ile Olojulemeje a lọ si
ọdọ ọba Oke Langbodo.

" Nigba ti a de ọhun ti a ranṣẹ lọ sọ fun ọba, o paṣẹ ki
wọn mu wa lọ si gbangan idajọ oun nibi ti wọn tan
oniruuru ina si ti o si mọlẹ kedere. Oun pàápàá de si ọdọ wa
ni agogo mẹjọ alẹ geere, nigba ti o si ki wa tan o fi ẹbun
wọnyi ranṣẹ si ọba wa: Oruka diamondi mẹfa, ẹwọn
wura mẹfa, ade ilẹkẹ mẹfa, ọpa ìtilẹ̀ mẹfa, timutimu
alawọ mẹfa, awọn oriṣii ohun ọṣọ ile mẹfa, ati Bibeli mẹfa
ni oriṣii ede mẹfa. Lẹyin eyiini o fi iwe kan fun wa ti
wọn fi adapọ omi wura, ati fadaka kọ o wi fun wa pe
ki a fi i fun ọba wa ohun ti wọn si kọ sinu iwe náà ni eyi :

Oke Langbodo
Ọjọ kejilelogun
Ni Ẹẹdẹgbẹwa Ọdún O
Le Mẹtalelọgbọn Lẹyin 
Iku Oluwa Wa. 


100 

Si

Ọba Ilu awọn akọni wọnyi :

Kako, Imọdoye, Akara-oogun,

Olohun-iyọ, Elegbede-ọdẹ, Efoiyẹ,

Aramada-ọkunrin. ;
Awọn oniṣẹ

yin de ọdọ mi ni alaafia, emi náà si yọ pupọ nigba ti mo ri
wọn. Mo fi awọn ẹbun kekere wọnyi ranṣẹ si yin ni
mẹfa-mẹfa, gẹgẹ bi aṣa Yoruba ni aye atijọ ati nigba-
miiran ni aye isinsinyi pẹlu, mo ṣe eyi lati fihan yin pé mo
fi fa fa yin mọra. Imọran mi nipa ti ilọsiwaju ilu yin ni
eyi pe: Ẹ jẹ ki awọn ara ilu yin ni ifẹ ki wọn ba le ni
itiju : bi wọn ba jẹ onitiju eniyan wọn kò ni i jale, wọn kò
ni i sọrọ, wọn kò ni i ṣeke, wọn kò ni i ṣaigbọran, wọn
kò ní i gberaga, ọmọde yoo maa bu ọla fun agba, agba yoo si
máa ṣe itọju ọmọde, kò ni i si iwa buburu kan lọwọ wọn :
wọn yoo fẹran Ọlọrun wọn yoo si fẹran yin pẹlu.
Ẹ ba mi ki awọn eniyan yin,
Emi ni ti yin ni tootọ,
Ọba Oke Langbodo.'

A sun ni aafin mọju ọjọ náà , nigba ti o si di owurọ ọjọ
keji ọba fi ẹbun pupọ fun olukuluku wa a si ko ẹsẹ si ọna
a n lọ si ilu wa. N kò ni lè sọ ohun ti oju wa ri ni irinajo
wa ti abọ yii fun yin nitori yoo ti pọ. 

" Dajudaju ohun ẹdun ni yoo jẹ fun yin lati gbọ pe ki
i ṣe gbogbo awa ti a kuro ni Oke Langbodo ni a tun pada
de ilu wa. Ṣugbọn kini ọran náà ti ṣe ri bẹẹ ? Idi iparun 
lọpọ kò ju igberaga lọ. Omugọ aye ni onigberaga i ṣe, oun ni ero pe igba ti oun ba n lo iwa igberaga oun ni aye
yoo to gbe oun ga, oun kò mọ pe akoko naa gan-an ni ẹtẹ  tọ le
oun. Bi ẹnikan ba gberaga ilẹ ni yoo lọ, bi ile kan ba
gberaga were ni yoo tu, bi ilu kan ba gberaga kiakia ni
yoo ri ibinu Ọlọrun, bi orilẹ-ede kan ba gberaga laipẹ ni
yoo di ẹru orilẹ-ede miiran, bi ijọba nla kan ba si ìgbéraga ẹyẹ-kò-sọka ni awọn orilẹ-ede abẹ rẹ̀ yoo tuka mọ ọn loju.
Nigba ti igberaga de si ọpọlọpọ ninu awọn ero Oke Langbodo wọnni, wọn kò gba imọran ẹlomiran mọ, irẹpọ

 101

ti sa lọ kuro lọdọ wọn olukuluku n ṣe bi o ti fẹ ni. Ṣugbọn
gẹgẹ bi aṣa Ẹlẹdaa wa, ọna meji ni Oun máa n gba fi jẹ ẹlẹṣẹ
ni iya—yala ki o jẹ oluwa rẹ ni iya kiakia tabi ki o kọ ẹṣẹ
oluwa rẹ̀ silẹ ninu iwe iranti, ṣugbọn Oun kò ṣe bi ti eyi ti
mo sọ kẹyin yii, werewere ni o fi iya jẹ wọn : nigba ti a
de odo ẹjẹ a ba awọn iwin nibi ti wọn ti n ṣire nitori ọjọ
náà ni Olokun, iwin ti i ṣe alakooso omi, n ṣe ọdun. Kako
tọ awọn iwin wọnyi lọ o n ba wọn ṣire, a wi fun un ki o
má lọ kò gbọ, nigba ti o si pẹ ti awọn iwin wọnyi lọ si isalẹ
odo ẹjẹ oun náà lọ pẹlu wọn bẹẹ ni a kò gburoo Kako mọ da
oni oloni. Efoiyẹ ati Elegbede-ọdẹ sọ pe awọn n fẹ lọ
ṣe ọdẹ wọn di iwin sinu igbo a kò si ri wọn mọ, nigba ti
a si de ọdọ awọn agannigan obinrin, Aramada-ọkunrin
jokoo ti wọn ni oun kò ba wa lọ mọ, ṣugbọn Imọdoye,
Olohun-iyọ, ati emi pada de ile koko a si dupẹ lọwọ
Ọlọrun.

" Nigba ti a de ile ọpọlọpọ ninu awọn ti a fi silẹ lọ ti
ku awọn ti kò tilẹ ku kò tun mọ wa mọ nitori ọjọ pẹ ti a
ti lọ. Nigba ti a si de ọdọ ọba wa o ti darugbo oju rẹ̀ si ti di
baibai o si pẹ diẹ ki oun to mọ wa, ṣugbọn nigba ti oun ranti
ẹni ti a jẹ ti a si fi ẹbun ati iwe ti ọba Oke Langbodo fi
ranṣẹ si i han an, o yọ pupọ, o rọ mọ wa ni ọrun o ki wa dáadáa , o fi ọpọlọpọ ẹbun fun wa a si di olowo lati ọjọ náà 
wa. 'Bayii ni itan igba ti mo lọ si Oke Langbodo pari.

" Ẹyin ọrẹ mi gbogbo, iba ti n o sọ fun aye mọ
lakooko yii ni eyi, mo fẹ ki ẹ fi itan igbesi aye mi yii ṣe
arikọgbọn ki aye ti yin ba dara, o digba, onile re ile o.?

Bi ọkunrin náà ti sọ bayii tan a kò ri i mọ ṣugbọn a ri
iwe kekere kan ni ilẹ, ohun ti wọn si kọ sinu iwẹ ni
ni eyi; " Akara-oogun baba omulẹmofo!

Ẹyin ọkunrin ati obinrin ni ilẹ Yoruba, ọgbọn ọlọgbọn
ki i jẹ ki a pe agba ni were ẹ fi itan inu iwe yii ṣe arikọgbọn.
Olukuluku yin ni o ni iṣoro lati ba pade ninu aye,
olukuluku ni o ni Oke Langbodo tirẹ̀ lati lọ, olukuluku
ni o si ni idina tirẹ̀ niwaju, bi didun ti n bẹ ni inu aye
bẹẹ ni kikoro n bẹ, bi oni dun ọla le koro, bi ọla tun koro


1O2 

ọtunla le dabi oyin: kọkọrọ aye kò si lọwọ ẹnikan; bi
ẹ ba ti n ba irin ajo yin lọ ninu aye, ti ẹ n ti ori didun bọ
si ori kikan, ẹ máa gba ohun gbogbo tẹrintẹrin ki ẹ máa ṣe
bi ọkunrin ki ẹ si máa ranti pe, ẹni ti o ba ran ara rẹ̀ lọwọ
ni Ọlọrun Oke i ran lọwọ,

Itan mi pari na wayi, ki o gba orogbo jẹ ki o ma ṣe
gba obi jẹ, nitori orogbo ni i gbo wọn si aye obi ni i bi
wọn si ọrun. O digba diẹ na, mo ro pe ẹ o tun máa ri
ọwọ mi nijọ miiran, ẹ jẹ ki n gbadura fun yin ki n si damuso
mẹta: aye yoo yẹ yin, orilẹ-ede yin yoo tubọ máa pọ si
i ni ọgbọn ati ni agbara, awa eniyan dudu kò ni i re ẹyin mọ
laelae. " Muso!" "Muso! "Muso! "—Ẹ ku
igbadun itan yii o.

D. O. FAGUNWA.


