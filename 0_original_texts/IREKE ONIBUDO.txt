PIPADE AWỌN ABAMI ẸDA.

Ẹnyin Ọrẹ Mi,

Ẹ ku atijọ o, ẹ jẹ ki a jọ ṣe aṣaro bi meji tabi mẹta,
mo ni nnkan kan lati sọ fun yin, nitori mo ranti lonii,
bi ẹni pe àná ni nnkan náà ṣẹlẹ ni, mo ranti aye atijọ,
nigba ti n ko ju kekere lọ, ti mo máa n ba baba mi lọ
si oko wa lọhun, ni oke ẹgàn wa, nitori lati igba ti mo
ti wa ni kekere ni baba mi ti sọ mi si ile-iwe, ṣugbọn
nigba ti a ba gba isimi ni ile-iwe, emi a ba oko wa lọ,
akoko yii ṣe pataki pupọ ni igbesi aye mi, akoko
igbadun patapata gbáà ni; itan ti n o sọ, fun yin
lonii jẹ itan nipa ọkunrin kan ti mo ba pade nigba náà ;
akoko didun ni oko wa, nigba ti a ba ko agbado tutu
lu ina, ti a n fi eyin họ agbado tutu jẹ, bi a ba jẹ agbado
tutu ni ọsan à máa jẹ iyan lalẹ, iyan titobi ori ewe
ọgẹdẹ, ti o máa n ṣe ina wa bi apo ekurọ, mo si tun
ranti dáadáa pẹlu pe takute wa a máa pa ẹran, awa a
máa ṣe alabaapade igbin, olú a si máa hu káàkiri ninu
oko wa.

Odo nla kan ṣan lọ ni ẹba oko baba mi, ninu odo
yii ni mo si ti máa n pa ẹja, ki i ṣe pe mo ni àwọ̀n ni,
Ìwọ̀ ni mo fi máa n pa ẹja tẹmi, bi mo ba ti mu iwọ mi
ti mo yii odo náà lọ inu mi a máa dun pupọ afi bi ẹni pe
mo wà ni Paradise.

. Baba mi ṣe e pupọ fun mi, nitori o mọ ailera mi,
nigba ti a ba lọ si inu oko ni owurọ ti mo ba mu ọkọ
temi ti mo n ro oko lọ, a máa ṣe akiyesi mi, igba ti o
ba si di pe mo bẹrẹsi duro, ti mo n fi ọwọ tẹ ìbàdí, tí o woye pe idi n ro mi a ni ki n lọ si abẹ Igi ki n máa sinmi,
nigba ti oorun ba si bẹrẹ si ran pupọ ti o di pe ọsan


PIPADE AWỌN ABAMI ẸDA

n pọn, baba mi a wi fun mi pe ki n máa lọ si ahere wa.
Bi o ba si di oju alẹ, a wi fun mi pe oun yọnda fun mi
ki n ba odo ẹja lọ. 

Ọba ni Olodumare fi awọn agbẹ jẹ si inu oko, oniruuru
awọn nnkan ti o ni iyi ni oju awọn ara ile, yẹpẹrẹ ni
loju wọn: igi gbigbẹ kò jamọ nnkan kan, ewe ko ni
iyi rara, ounjẹ si pọ lọ yanturu. Bi ẹnikan ko ba mọ
bi Olodumare ti lagbara to ki oluwarẹ lọ wo oniruuru
nnkan abami ti n bẹ ninu oko, bi igi giga ti n bẹ bẹẹ ni igi
kukuru n bẹ, bi ẹyẹ kekere ti n bẹ bẹẹ ni ẹyẹ nla n bẹ,
ibi ti erin wà ibẹ ni ijapa wa, ibi ti ejo ti n sare kiri
ni igbin rọra n rin lọ, alantakun n ranwu, ikán n ba iṣẹ
lọ ni ori okiti ọgan, awọn ẹyẹ miiran n gbe inu igi,
omiran n gbe iho ilẹ, omiran n gbe inu itẹ, adan n dori-
kodo sun, owiwi n kigbe kiri laaarin oru, adaba n sọ
akoko fun awọn agbẹ, oun duro bi agogo ti Olodumare
sọ lọ́jọ̀ saaarin igbẹ, igba ti awọn agbẹ ba jẹun tan,
wọn a bu omi tutu mu. . .

Láìṣe aniani ẹ ko ni ṣairanti owe awọn agba ti o
wi pe meloo ni a o ka ni eyin Adepele, tinu ọrún, tode
ọjọ, bẹẹ ni ojilenirinwo erigi l'o fi ori mulẹ laiyọ, mo ro
pe eyi ti mo sọ nipa awọn agbẹ wọnni to nisisiyi, ẹ
jẹ ki n máa ba ìtàn mi iyoku lẹ, .

Bayii ni: igba ti a gba isinmi idaji ọdun nigba kan
bayii, mo mura o di oko, emi ati aburo mi obinrin
ti iya mi bi tẹ le mi gan-an , Mary, nigba ti a sì n rin lọ
ti a de eti omi nla kan bayii ti o wà ni ọna oko wa, a
ri i pe omi náà kun pupọ nitori akoko ojo ni, nigba ti
mo si ri eyi mo wi fun aburo mi wi pe ki o pada si ile,
emi bọ si inu odo, mo wẹ kọja lọ ni temi, bi mo ti
rin diẹ lẹyin eyi mo pade ọkunrin kekere kan, ko ga
ju ibadi mi lọ, bẹẹ ni emi pàápàá kuru pupọ nigba náà , oun
n lọ niwaju emi n bọ lẹyin, igba ti o ṣe o duro emi

2

PIPADE AWỌN ABAMI ẸDA

naa si duro ni temi nitori ẹru n ba mi, n ko kuku ri ọkunrin
ti o ri rugudu bẹẹ ri, ko si si eniyan níbi ti mo wa yii, mo
rọra duro mo n wo nnkan ti ọkunrin náà máa ṣe.

Ko pẹ pupọ ti mo duro ti mo n wo iwaju ti n ko ri
ọkunrin náà mọ, mo tun kọju si ọna mo n lọ. Bi mo
tun ti rin diẹ si iwaju afi igba ti mo wo ẹyin ti mo
tun ri ọkunrin náà ti o n tẹ le mi, igba náà ni mo si to ṣe
akiyesi pe oju kan ṣoṣo ni o ni, ọkan náà wà ni iwájú rẹ̀, o dabi digi kekere ti awọn ọdọmọbinrin máa n fi si
inu apamọwọ wọn; mo gbiyanju ki n kigbe ṣugbọn
ahọn mi ko yipada rara, n ko si le sọ gbolohun ọrọ
kan, mo ba bẹrẹ si sare lọ, nigba ti mo sì máa wo ẹyin
mi mo ri awọn ọkunrin meje rugudu ti wọn n sa
tẹ le mi, emi náà tubọ mura si ire ṣugbọn were ni wọn
ba mi ti wọn mu mi ti wọn si bẹrẹ si fà mi lọwọ
Wọ inu igbo lọ. :

Nigba ti a kuro ni oju ọna tan ti a rin to iṣẹju márùn-ún 
ninu igbo n ko ri awọn rugudu wọnni mọ ṣugbọn dipo
wọn mo ri ọkunrin kan, o duro niwaju mi mo si tun ri ọkunrin alakisa kan ni apa ọtun bayii. Eyi ti o duro

niwaju mi yii dara tobẹ̀ ti n ko i ti i ba iru rẹ̀ pade ri,
o wọ ẹwu funfun nini, o de fila goolu, o wọ bata goolu,
oju rẹ̀ n dan bi digi, eyin rẹ̀ funfun bi oju ọrun, ara
rẹ̀ dabi àṣẹ̀sẹ̀yọ eweko eti odo ti n fi ogo Olodumare
han ni, aṣọ funfun ti o wọ 'nì kan a lọrun ẹsẹ, apa
ẹwurẹ kan a ni ọrun ọwọ, bẹẹ ni ọpa ti ọkunrin náà fi
ti ilẹ, ti diamondi ni. N ko ri iru rẹ̀ ri, ko jọ ọmọ eniyan 
loju mi.

Nigba ti o ri mi o bu si ẹrin, o fi ọpa ọwọ rẹ̀ nì kan
mi lori, bi o si ti ṣe bẹ́ẹ̀  ni mo ri i pe ọkan mi balẹ ti
aya mi ko ja mọ o ni: Ẹlẹdaa
" Iwọ ọmọde yii, mo bá ọ pupọ pé Ẹlẹdaa ti pinnu
lọkan rẹ̀ lati lo ọ fun awọn ọmọ araye,  Olodumare

3


PIPADE AWỌN ABAMI ẸDA

ni o fi iṣẹ náà ran ọ, ki i ṣe ọwọ ọmọ eniyan ; loootọ ọmọde
ni ọ,ṣugbon ẹyin ni n di akukọ, igba ewe ni n fi igba 
agba han, gbongbo ni pataki lara igi, orisun omi ni
i ṣe alakoso omi, akoko yii ni ki o ti kọ ile rẹ le ori
apata, nitori Olodumare ni apata, yanrin ni àwọn nnkan yooku, gbe ọjọ aye rẹ le Ọlọrun Ọba lọwọ, Ipeken
ma ṣe gbagbe, aye mà ṣoro o, nitori aye ki i fẹ ootọ,
wọn a máa jẹ eke bi ẹni n jẹ ẹran, bẹẹ ni ootọ ni Ẹlẹdaa rẹ fẹ́ ki o máa sọ, nitori bi o tilẹ jẹ pe aye fẹran awọn

eleke ifẹ náà ki i duro pẹ, aye náà ni i maa bi eleke lulẹ,
oloootọ ki i tete ni iyi, ṣugbọn nigba ti o ba ni iyi tan a
jokoo bi ọba, a duro pẹlu ibalẹ ọkan, a máa rin bi ala-
gbara, nitori kini n kọ ?. Nitori ko ṣe nnkan ikọkọ
pamọ si ọwọ ẹnikẹni, ko ba ẹnikẹni si ni idi àbòsi, o
le da ẹjọ ẹbi fun ẹlẹbi, o le da ẹjọ are fun alare, nitori
kò gba abẹtẹlẹ lọwọ eniyan , ko ṣe ojuṣaaju awọn ọmọ
araye, bi o si ti wù ti okun eke yii to, ọbẹ àlòkù ni
olododo fi i ge e. Iforiti ṣe pataki pupọ, kiyesi ayika
rẹ, wò bi awọn igi wọnni ti ri, ọkan kò ba ekeji mu,
wọn ga ju ara wọn lọ, si ṣe akiyesi pẹlu pe awọn
rugudu ti o mu ọ de ọdọ mi ko ga to mi, wo ẹni ti o
duro si apa ọtun rẹ̀, wo akisa ẹgbẹ rẹ̀, o yatọ si obun
alumọni ti n bẹ ni ẹgbẹ mi, aye ko dọgba, nítorí náà 
n kọ, bi nnkan ti iwọ ri ko ti dọgba nì bẹẹ  náà ni igbesi
aye ọmọ eniyan ko dọgba, iforiti ni ẹnikẹni le fi jogun
aye, oniforiti yoo máa duro níbi ti awọn ẹni nla ti n dúró, ṣugbọn onirẹwẹsi yoo maa wà laaarin awọn ero ẹyin laelae.

Mo si tun fẹ ki o kiye sara nipa ibọwọ fun agbalagba,
jọwọ mo bẹ ọ gidigidi, abawọn ni igberaga, ma ṣe jẹ ki 

o ta si ọ lara, bi o ba ti ta si eniyan lara oluwarẹ̀ gbé,
ẹsẹ náà duro bi ohun ìkẹ̀sẹ̀ pataki ti Eṣu fi si oju ọna
awọn ọmọ araye, bẹẹ ni, emi ni mo wi fun ọ, iparun
ni yoo gbẹyin eṣu, ni ọjọ ti Olodumare ba máa ṣe idajọ

4

PIPADE AWỌN ABAMI ẸDA

awọn ọmọ eniyan , Eṣu yoo ba ara rẹ̀ ninu ibanuje aini-pẹkun, ṣugbọn ki ilẹ to pa òṣìkà ti ẹni rere ti lè bàjẹ́. 

Nitori náà ma ṣe jẹ ki Eṣu ta abawọn igberaga si ọ, ṣugbọn
Irẹlẹ yatọ si omugọ, ma ṣe jẹ ki irẹlẹ rẹ mu omugọ lọwọ,
eniyan ko le wi pe nitori oun jẹ onirẹlẹ ki wọn fi si ipo
olori ki o fi nnkan olori silẹ ki o máa ṣe ti ọmọ ẹyin,
bẹẹ ni eniyan ko si le wi pe oun jẹ onirẹlẹ ki o sọ ara rẹ̀ di
ori aatan ki gbogbo awọn ọmọ araye máa da iwọsi le e,
bakan naa si ni pẹlu, bi eniyan ko ba ni igbẹkẹle si ara rẹ pe oun le ṣe eyi tabi eyiini o ṣoro ki o to le ṣe nnkan kan.

Ki a gbẹkẹle ipa ti Olodumare fun ni yatọ si igberaga,
nitori ọta pataki ni iyemeji jẹ fun awọn ọmọ araye,
o kò gbọdọ jẹ ki ọta náà ri ọ gbe ṣe. 

" Iwọ ọmọ, ṣe akiyesi ẹni ti o duro ni apa ọtun rẹ
yii, wo o dáadáa , oun ni n o ran si ọ ni ẹyin ọla, nigba ti
ìwọ ba kuro ni kekere, ti ìwọ ba di ọkunrin, eleyi ni
yoo tọ ọ wa, ti yoo sọ bi aye oun ba ti ri fun ọ. Mura
si ẹkọ rẹ, ki o pese silẹ fun Ọjọ ti n bọ, nitori akoko
n bọ ti baba rẹ ti iwo n wo nì yoo pa oju de ti ko ni la
a mọ ti yoo si fi gbogbo iṣẹ rẹ̀ silẹ fun ọ lati ṣe. 

" Njẹ maa lọ nisisiyi, ki Olodumare ṣe igbesi aye rẹ ni rere; ba mi ki baba rẹ, si ki iya rẹ pẹlu, ba mi
ki awọn aburo rẹ, ati pàápàá Mary ti wọn bi tẹ le ọ gan-an 
ẹni ti o duro le gongo ibi ori ẹmi rẹ o digba o."

Bayii ni ọkunrin náà sọ fun mi o si fa mi le ọkunrin
alakiisa nì lọwọ o ni ki o mu mi wa oju ọna, oun náà 
si ṣe bẹẹ , ṣugbọn nigba ti mo to de oju ọna ni mo to
beere bi ọkunrin ti o n mu mi lọ náà ti ṣe de ibi ti mo

' ba a o si wi fun mi pe mimu ni awọn ti o mu mi mu

oun náà , eyiini ni awọn ẹda rugudu wọnni ti wọn ni
oju kọọkan ni iwaju wọn. Nigba ti a ja oju ọna tan

'mo ṣebi ọkunrin alakiisa náà máa pada ni ṣugbọn ko ṣe

bẹ o kọju si ọna ibi ti mo n ba lọ a si jọ n rin lọ. A rin


PIPADE AWỌN ABAMI ẸDA

titi a fi de ìyànà oko tiwa ti mo yà ṣugbọn oun kọja
siwaju. 

Nigba ti baba mi ri mi o ya a lẹnu pupọ nitọri odo
kun rekọja ko si ni ero pe mo le wa si oko rara. Nigba ti
mo ko ti mo ro fun un bi mo ti ṣe ri awọn rugudu rugudu
gbogbo ti wọn le mi titi ti wọn mu mi wọ inu igbo
lọ titi mo fi lọ ba abami ẹda kan laaarin igbo ẹnu tubọ
ya a ẹru si ba a, o wi fun mi pe ki n ṣe ẹnu mi jẹjẹ ki
n má máa ro ọran náà kiri ati wi pe ki i ṣe ohun gbogbo
ti ọmọde ba ri ni o n fi ẹnu rẹ̀ sọ.

Inu mi dun pe agbado tutu gbo gan-an ni mo de oko
mo si jẹ agbado tobẹ ti o fi jẹ wi pe ibi ti mo ba n yagbẹ si bayii, gbangba ni mo n wo ẹyọ agbado. Oko dun
nigba ti mo ń sọrọ yii, ara awọn ohun ọgbin tutu nini,
iṣu ti lọ mọ ẹ̀yá iṣu ti bò ruru, ewe ila ri gbẹ̀rẹ̀gẹ̀dẹ̀
gbẹrẹgẹdẹ, ẹfọ tẹ̀tẹ̀ ri gbògagbòga, ogunmọ ri gbẹgẹ-
gbẹgẹ, elegede yọ ọwọ ṣaraṣara, ewe ọ̀sùn ri gbàràgàdà
gbaragada, Ọyọ dudu mirinmirin, akengbe fà bo ilẹ,
olú si bẹrẹ si hù lara awọn oku igi A! Akoko pataki
ni eyi ni oko baba mi. Lẹyin igba ti emi náà jẹun tan,
mo wọ igbo ẹ̀bìtì lọ.

Nigba ti o di oju alẹ mo pada wa si abà wa, mo
lọ si ọdọ ẹgbọn mi agba ọkunrin ti o jẹ ọmọ iya baba
mi, mo wi fun un pe mo n fẹ dẹ takute o sì gbe ọkan
fun mi, mo gbe e lọ si inu oko wa ni inu agbado, mo
dẹ ẹ si oju ọna awọn ọ̀yà ti n jẹ agbado wa, nigba ti o
di owurọ ọjọ keji takute náà kò ré nitori bi o tilẹ jẹ pe
awọn ọya wa pa agbado, wọn ko rin si oju takute
mi. Ṣugbọn nigba ti o di owurọ ọjọ kẹta ti mo lọ wo
o mo ri i pe o ti ré o ti mu ọya ni apa, ti ge apa ọya,
ẹranko náà si ti gbe kukute iyoku lọ. .

Awọn ẹbiti mi ti bẹrẹ si pa eku ni ọjọ keji ti mo ti
dẹ wọn, eyi ti mo si dẹ si  ebe àlà ni eti oko kòkó wa

6

PIPADE AWỌN ABAMI ẸDA

pa ọkẹrẹ ni ọjọ kẹta. Nigba ti o di ọjọ kẹrin ti mo ti
de oko ni ọkan ninu awọn ọdẹ ti n bẹ loko wa pa
agbọnrin kan ni inu oko o si gbe e wa si abà o kun un
o si fun awa ti a jẹ ọmọde ni ọpọlọpọ ìjànjá ẹran ti a
sun jẹ ṣugbọn o fun awọn agba ni ẹran ti o pọ ju tiwa
lọ. Eyi ti o fi fun baba mi pọ ju ti gbogbo awọn ti a
jọ n gbe abà, nitori baba mi ni olori oko wa. Ṣugbọn
o dun mi lati sọ pe nnkan kan ṣẹlẹ si mi lọjọ yii ti o dun
mi gidigidi, ibi ti mo ti n ti odo bọ mo fọ akengbe ṣugbọn
baba mi ko ba mi wi pupọ o ni n ki i ṣe bẹẹ ati wi pe o
ṣèṣì ni, ṣugbọn o kilọ fun mi pe n ko gbọdọ ṣe bẹẹ mọ
ati wi pe ọjọ ti n ba tun ṣe bẹẹ oun o nà mí .

Bẹẹ ni mo sa gbadun oko náà titi o fi di pe mo pada
wa si ile. Igba ti a fi máa wa ile odo ti o wà lọna oko
wa ti fà diẹ, wọn ti ṣe afara le e lori ori afa náà ni a
si ba kọja nigba ti a n bọ.

Ṣugbọn kini igbẹyin ẹni ti mo ri lọna oko ti o fi ọpa
kan mi lori ? Lati ọjọ ti mo ti rí i n ko tún fi oju ba
a mọ di bi mo ti n sọrọ yii ṣugbọn mo n ri i loju ala
n o si sọ bi mo ti ṣe n ba a pade loju ala mi.

Lẹẹkinni, mo ri i gẹgẹ bi o ti ri gan-an lọjọ ti mo ri i
lọna oko, ṣugbọn kò mu ọpa lọwọ mo si ri iyẹ ni apa
rẹ̀. O sunmọ mi, o gbe mi le ejika rẹ̀ o si bẹrẹ si fò lọ.
Nigba ti o pẹ o gbe mi lọ si oke tobẹ ti mo bẹrẹ si rò
wi pe mo ti kọja sakani ibi ti aye wa ati wi pe mo ti
n sunmọ agbegbe ode ọrun. Nigba ti o ṣe, o duro si
ofurufu emi náà wà ni ejika rẹ̀, o ni ki n wo ilẹ mo si
wo o, o beere ohun ti mo ri mo si wi fun un pe n ko ri
nnkan kan ati wi pe gbogbo ilẹ ri bakan náà loju mi.
Lẹyin náà o ki ọwọ bọ apo rẹ̀ nigba ti o si máa fa ọwọ
yọ o mu digi ti wọn maa n fi si oju o fi si oju mi o tun
wi fun mi ki n wo ilẹ mo si wo o nigba yii mo ri gbogbo
aye porogodo mo si wi fun un pe gbogbo aye ni mo ri,

7


PIPADE AWỌN ABAMI ẸDA

o si wa bi mi ni gbolohun ọrọ kan bayii o ni, "Iwọ
ọmọ mi, n jẹ nnkan le tobi to bayii ki o má ni alakooso? "

Emi náà dahun mo ni " Agbẹdọ o, nnkan ko le to bi
iru eyi ki o wà ni aini alakoso ". O si tun bi mi siwaju
si i o ni, " Njẹ bi aye yii ba ni alakoso tani alakoso
rẹ̀ ? " Emi naa si tun fesi mo ni " Olodumare ni alakoso
aye." O wa tun rẹrin o dahun o wi bayii pe: "Máa
lọ, ma ṣe gbagbe eyi ti o sọ fun mi nì, fi i si ọkan titi
ọjọ aye rẹ." Nigba ti o wi bayii tan o gbe mi fo pada
wa si ilẹ o si fi mi silẹ o ki mi pe o digboṣe, o si n lọ, o
n ki mi bi o ti n lọ, bẹẹ ni emi náà n da a lohun, mo da a
lohun titi mo fi ji.

Nigba ti mo ji tan ti mo ri i pe ala ni mo la ẹru ba
mi pupọ ṣugbọn n ko tun gburo ọkunrin náà ni oju ala
mọ titi fi di ọdun kẹta. , '

Nigba ti o di ọdun kẹta leyin eyi mo tun sun mo ri

i loju ala, mo ri i bi mo ti ri i ni iṣaaju o si tun gbe mi
le ejika o n gbe mi lọ, nigba ti o de ibi ofurufu ijọsi ko
duro, nigba ti o si tubọ fo si i o de ibi imọlẹ nla kan
bayii, bi mo si ti tẹjumọ imọlẹ náà ni mo ri i ti o yipada
ti o di ile kan, Ọkunrin náà tun gbe mi wọ inu ile ti ń bẹ ni ofurufu náà lọ. Nigba ti mo wọ inu rẹ̀ mo ri i
pe goolu ni wọn fi ṣe ilẹ ibẹ patapata ẹru si ba mi
ati fi ẹsẹ tẹ ilẹ inu ile náà ṣugbọn ẹni ti o gbe mi wọ ibẹ wi fun mi ki n máa rin bi mo ba ti fẹ emi náà si n ṣe bẹẹ .
Lẹyin eyi o mu mi wọ iyara kan ninu ile náà lọ, nigba ti
mo de ọhun o ṣi ferese ibẹ o si mu mi lọ si ibi ọkan
ninu awọn ferese wọnni, o ni ki n yọ oju si ita emi náà 

si ṣe bẹẹ .

Nigba ti mo ṣe bẹẹ mo ri odò ṣiṣan kan ni isalẹ ibẹ

ko si dabi ẹni pe o jinna si mi to bi mo ti ni ireti,
Ọkunrin náà si bi mi bi mo ba mọ ibi ti odo náà wà mo
wi fun un pe n ko mọ ọn, lẹyin náà o sọ fun mi pe ile aye

8

PIPADE AWỌN ABAMI ẸDA

ni. O yà mi lẹnu pupọ pe aye sunmọ wa nibi ti a wà
náà to bẹ nitori a ti fo jinna pupọ ju loju mi. Ọkunrin
náà wa tun sọ fun mi pe ki n máa wo omi ti mo ri nì
ati wi pe ki n ṣe akiyesi ohun gbogbo ti mo ba ri emi
náà si tẹjumọ ilẹ oun jáde kúro ninu iyara náà o ti ilẹkun
mọ mi sinu ile o ba ibomiran lọ.

Ko pẹ pupọ ti mo n wo ilẹ bayii ti mo ri ọkunrin
arugbo kan ti o wa lati wẹ̀ leti odo náà , o gbe apo owo
kan lọwọ. Nigba ti o wẹ̀ tan, o lọ, o gbagbe apo owo
náà silẹ. 

Nigba ti o ṣe, inaki kan jade ninu igbo o tu apo owo
náà o bẹrẹ si fọn owo inu rẹ̀ danu; nigba ti o fọn diẹ
danu ninu owo náà o fi iyoku sílẹ̀ o ba inu igbo lọ.

Nigba ti o lọ tan ọkunrin kan wa lati wẹ̀, nigba ti
o de odo o ri owo ti o ṣẹku sinu apo o gbe e, o sa lọ.

Bi o ti lọ tan ni arugbo kan wa wẹ̀ ni odo náà , ibi ti
o si ti n wẹ̀ ni ẹni ti o kọ gbe owo náà wa ti o gbagbe
rẹ̀ de pẹlu ibọn, o ri arugbo ti o n wẹ o beere owo lọwọ
rẹ̀ onitọhun si wi fun un pe oun ko ri nnkan ti o jẹ owo
nigba ti oun de odo. Ọkunrin yii ko gba a gbọ o ni irọ
ni, were o yinbọn lu u o ba tirẹ̀ lọ'

Lẹyin eyi n ko ri ẹlomiran mọ ko si pẹ pupọ náà ti
ẹni ti o mu mi wọ iyara ṣi ilẹkun lẹyin mi ti o wọle de.
O bi mi leere wi pe ki n sọ nnkan ti oju mi ri leti odo náà 
mo si sọ gbogbo rẹ̀ patapata fun un. Lẹyin eyi o wa
ṣe ibeere kan bayii o ni: "Da ejọ náà , tani jẹbi ninu
gbogbo awọn ti o wa si eti odo nì."

Mo gbiyanju lati da ẹjọ náà ṣugbọn o ni n ko da a
daadaa o dahun o ni:

"Iwọ ọmọkunrin, awamaridi ni iṣẹ ọwọ Olodumare ;
eniyan ki i ri gbongbo okuta; a ko le ri idi Ẹlẹdaa ẹni;
eniyan ko le mọ bi ode ọrun ti ṣe bẹrẹ, ọmọ araye kò
lagbara eyiini; awọn ọmọ araye n riran baibai ninu

9


PIPADE AWỌN ABAMI ẸDA

awojiji, aala wà lagbedemeji aye oun ọrun. Ko si ẹni ti
o jẹbi ninu awọn ti iwọ ri leti odo wọnni ; ẹni ti o gbe
owo wa eti odo, ki i ṣe owo rẹ̀ ni, o ji owo náà ni. Inaki
ti o jade lati inu igbo ti o bẹrẹ si fọn owo danu, owo
ti o jẹ owo aiṣododo ninu owo náà ni o fọn danu ti
iwọ ri nì. Ọkunrin ti o wa si eti odo ti o ri iyoku owo
náà gbe, baba nla baba rẹ̀ ni o ni owo yii ni ibẹrẹ patapata
wọn si ti bẹrẹ sí fi owo náà ṣowo lati ọmọ de ọmọ.
Ọkunrin ti o wa wẹ̀ ni odo ti ẹni ti o ji owo wa pa, baba
iya nla rẹ̀ l'o pa iya baba nla ole laiṣẹ, Olodumare a
si maa bẹ ẹṣẹ baba wo lara ọmọ, a tun máa san oore baba
fun ọmọ, pẹlu, ere olukuluku n bẹ lọwọ Ọlọrun Ọba,
eniyan ko le ṣiṣẹ ibi ki o jere nnkan rere, ẹni ti o gbin ẹ̀bù
ika ori ọmọ rẹ̀ ni o gbin in le nitori ori awujẹ ni awujẹ

fi i gbe ilẹ jade, ori okiti ọ̀gán ni òkìtì ọ̀gán n jin le
ẹni ti o ba ṣe ibi ni ibi máa n lepa. Nitori náà ki o fi ohun
ti iwọ ri si gongo ori ẹmi rẹ ki o si máa lo o bi oṣuwọn
ti iwọ yoo máa fi wọn iwa rẹ wò niwọn igba ti iwọ bá n bẹ ni ori ilẹ aye." '
Bayii ni ọkunrin náà sọ, lẹyin eyi o gbe mi le ejika
rẹ̀ bi i ti i maa ṣe o si tun n fo lọ o gbe mi titi o fi de ori
ilẹ aye. Lẹyin naa o sọ mi kalẹ ni ejika rẹ̀, o fi ọwọ
bà mi lori, o si n fẹ lọ. Ṣugbọn n ko fẹ ki o lọ mọ, mo
ti bẹrẹ si fẹran rẹ̀, ṣugbọn bi mo fẹ bi mo kọ o ni lati
fi mi silẹ ni, oju ro mi gan-an nigba ti o maa lọ, o si tù mi
loju o ni oun o tun wa maa ri mi lẹyin náà , o n fo lọ o si
bẹrẹ si ki mi bi o ti n lọ o n wi pe " Pẹlẹ o, ọmọ mi, pẹlẹ o,
ki baba rẹ, ati iya rẹ pẹlu, si ki awọn aburo rẹ ati
pápi awọn ọmọ iya rẹ wọnni ti wọn duro le gongo
ori ẹmi rẹ." 
Bi o ti n ki mi bẹẹ ni emi náà n dahun, mo dahun titi
o fi di pe mo ji, ala náà si dabi oju aye loju mi.
N ko gburo ọkunrin náà loju ala mọ fun ọpọlọpọ igba

1O

PIPADE AWỌN ABAMI ẸDA

mo si bẹrẹ si rò ninu ara mi pe nigba ti o ba di ọdun
kẹta n o tun ri i. Nigba ti ọdun kẹta bẹrẹ mo bẹrẹ si
ṣe akiyesi orun mi, mo sun titi n ko la ala ri i ṣugbọn
nigba ti n ko ronu nipa rẹ̀ mọ ti ọdun náà n sunmọ ipari,
ni oru ọjọ kẹrin mọju ojọ karùn-ún oṣu kẹjọ mo tun la
ala, mo ri i. Mo ri i bi mo ti ṣe máa ń ri i, ko yi aṣọ rẹ̀
pada rara bẹẹ ni ko si dagba si i loju mi. O ki mi dáadáa 
o si tun gbe mi le ejika o n fo lọ. Nigba ti a fo titi ti a
kọja aye tan ti a si fo jinna ju bi a ti máa n fo ri a ja si
ibikan ti o dabi ori ilẹ gan-an o si gbe mi sọkalẹ ṣugbọn
ibi ti a de náà dara tobẹ ti mo fẹrẹ má le pe e ni ilẹ
rara, oniruuru òdòdó oloorun didun ni mo ri nibẹ, ṣugbọn ọna ti wọn ṣe si aarin awọn ododo náà goolu ni wọn
tẹ ilẹ ibẹ lọ oun ni wọn si fi ṣe ọṣọ yii gbogbo ibẹ
ka bi wọn ba máa gbin ododo sinu ikoko, ikoko goolu
ni wọn máa gbin i si, ohun elo gbogbo ti mo ri nibẹ
ṣa, ko si eyi ti ki i ṣe ti goolu ninu wọn. Ni iwaju mi
mo ri ile nla kan ti o dara tobẹ̀ ti ko si afin ọba aye
ti eniyan le fi we e. Ibẹ ni ọkunrin náà mu mi ti a lọ ti
a tẹ oju ọna goolu nì lọ.
Nigba ti a de inu ile náà awọn ohun ti mo ri nibẹ
niyelori tobẹ ti kò ṣee sọ fun ni, nitori gbogbo aga ti
o wà nibẹ ti diamondi ni, bẹẹ ni goolu ni wọn lo bi òwú
ti wọn fi hun aṣọ ti wọn tẹ si isalẹ ile náà ati timutimu
ori aga. Nigba ti mo de ibẹ ẹru ba mi lati gbe ẹsẹ mi
le ilẹ ṣugbọn ẹni ti o mu mi lọ kò bikita rara o n rin
ori aṣọ goolu náà lọ o si'di mi mu o ni ki n tẹ le oun, bẹẹ ni o si bẹrẹ si fà mi lọ titi o fi mu mi wọ iyara kan nínú ile naa lọ. 
'Nigba ti a de ọhun o ṣi gbogbo ferese iyara náà silẹ
o si mu mi lọ si ibi ọkan ninu wọn o ni ki n yọju si
ita mo si ṣe bẹẹ , mo si n wo isalẹ o si dabi ẹni pe o sunmọ
mi dáadáa. Ibi ti mo ti n ṣe eyi ọkunrin náà fi mi silẹ o

11


PIPADE AWỌN ABAMI ẸDA

lọ; ṣugbọn ki o to lọ o wi fun mi pe ki n ṣakiyesi ohun
ti mi ba ri daadaa ati wi pe oun n pada bọ bi , emi náà 
si tẹju mọ isalẹ mo n wo nnkan ti yoo ṣẹlẹ.

Nnkan ti mo kọ ṣe akiyesi ni yi, mo ri ọna titobi
kan, o tobi to ọna ti mọto mẹrin ti le fi ẹgbẹ k'ẹgbẹ
ki wọn máa lọ. Ṣugbọn ogiri kekere kan wà ti o nipọn
Pupọ ti ko si ga ju ẹsẹ bata kan lọ, o pin ọna nla yii
ni iya si meji ọgbọọgba. Lẹyin eleyi mo wa ri ọkunrin
kan ọlọla bayii ti o wọ aṣọ olowo iyebiye, bata olowo
iyebiye, ti o si tun de fila olowo iyebiye, o jade lati
inu ile kan ti o dara pupọ ti o dabi afin ọba, ogunlọgọ
eniyan ni o tẹ le ọkunrin yii, awọn diẹ wọ aṣọ ti o dara
bi tirẹ̀ ṣugbọn awọn miiran tẹ le e bi iranṣẹ ni. Mo si

ri i o yà si apa kan ọna nla nì, gbogbo eniyan si n ki i lọtun losi bi o ti n lọ.

.... Lẹyin eyi mo ri ọkunrin kan bayii ti o wọ- aṣọ funfun
ṣokoto ati ẹwu ti o n bọ ni oun nikan o n ba ọna kan naa

lọ o n yà si apa ọtun, ogiri kekere arin ọna l'o si pin

awọn mejeeji ni iya.

Ko pẹ pupọ ti gbogbo wọn ti n rin lọ afi igba ti mo
ri ọkunrin ọlọla nì ati awọn ero ẹyin rẹ̀ ti wọn yà
si ọdọ ọkunrin alaṣọ funfun nì ti wọn di i mu ti wọn
si tu epo Oyinbo ti a fi-ntan atupa si i lara.
Ọkunrin yii ko si sọrọ titi wọn fi n ṣe bẹẹ , Nigba ti
wọn ṣe bẹ tan wọn ṣa iṣana si i lara ina náà si n jo,
aya mi ja mo ṣebi yoo ku ni ṣugbọn bi ina ti n jo aṣọ
ọkunrin yii aṣọ náà ko jona rara, ina jo bùlàbùlà o tun
ku ni. Nigba ti ina yii ku dipo ki eedu tilẹ wà lára aṣọ 
rara ṣe ni aṣọ náà yipada ti o tubọ funfun sii, o dabi
ẹni pe wọn ṣẹṣẹ mu un ti ile alagbafọ ti o mọ iṣẹ ni.

Ko pẹ pupọ lẹyin eyi ti mo ri ti ile ti ri ọkùnrin ọlọla
nì ti jide ti mo wi pe o dabi afin dede rọ kẹ̀kẹ̀ afi were
ti o wo lulẹ ṣugbọn ọkunrin ọlọla náà ati awọn ero ẹyin

12

PIPADE AWỌN ABAMI ẸDA

rẹ̀ ti rin Jinna tobẹ ti wọn ko tilẹ gbọ pe ile náà wo.
Lẹyin eyi mo tun ri awọn ero ẹyin ọlọla náà ati oun pàápàá bẹrẹ si jo ti onilu kan n lu ilu fun wọn. Bi wọn

ti n jo ni wọn n yẹ ọkunrin ọlọla yii si ti wọn n dọbalẹ
fun un ti wọn n fi owo lẹ ẹ niwaju, bayii ni wọn n jo
titi wọn fi de ibi odo kan, ṣugbọn eyi ti o ya mi lẹnu
ju ni pe bi wọn ti jo de eti odo yii airotẹlẹ ni awọn
ero-ẹyin ọlọla náà gbe e ti wọn ju u si inu omi ti o si
bẹrẹ si wẹ̀ titi o fi tun wa aye goke, gbogbo aṣọ rẹ̀ tutu
patapata. Bi o ti goke tan ni o ki ire mọlẹ o bẹrẹ si
sa lọ si ibi ile ti o ti jade ni ireti ati ba lọ mu aṣọ miiran

'ni ile ṣugbọn nigba ti o de ibẹ ko ba ile mọ, ile ti wo

bẹẹ ni awọn ọkunrin wọnni tun n le e kiri, Nigba ti o ṣe wọn ba a, wọn si mu un wọn dè é, wọn so okuta
mọ ọn ni ẹ̀gbẹ́ wọn so ọkan mọ ọn ni ọrun wọn
si so ọkan mọ ọn ni ẹsẹ wọn gbe e o di ibi odo nì, nigba ti
wọn de ọhun, ọkunrin náà kigbe nla, o sọkun kikoro,
o bẹ̀ wọn titi ṣugbọn wọn ko tilẹ wọ o loju rara, wọn
ju u si inu odo náà o si ri si isalẹ, aanu ọlọla náà si ṣe mi
lọpọlọpọ. . . .
Bi wọn ti ṣe ọlọla náà bayii tan ni wọn sare o di
ọdọ ọkunrin keji ti o n rin lọ jẹjẹ ni tirẹ̀ nigba ti mo
si wo ọkunrin náà lọkankan mo ri i pe o ti wọ ẹwu
miiran. Ẹwu rẹ̀ jẹ ẹwu goolu, fila ori rẹ̀ si jẹ ti diamondi,
bata rẹ̀ jẹ bata idẹ. Awọn ti o ti tẹ le ọlọla nì de ọdọ rẹ̀ wọn dọbalẹ, ṣugbọn dipo ki oun náà ki wọn ṣe ni
mo ri i ti o fa paṣan yọ ti o bẹrẹ si le wọn lọ,
Ibi ti mo ri mọ ni oju ferese ni eyi, ti ẹni ti o fi mi
si ibẹ fi tun de ti o fi ọwọ ba mi ni ẹyin ti emi náà kọju si i.
Ọkunrin náà beere ohun ti mo ri emi náà si rò fun un 
o bi mi bi ohun ti mo ri wọnni ba ye mi tabi bi wọn
kò ba ye mi, mo si wi fun un pe wọn ko ye mi rara.

Lẹyin náà o bẹrẹ si fi nnkan gbogbo ye mi o ni:

13


PIPADE AWỌN ABAMI ẸDA

" Iwọ ọmọ mi, àpẹẹrẹ ni iwọ ri nì. Ibi ti iwọ ri ni
isalẹ lati oju fèrèsé ko si ni ode aye bẹẹ ni ki i ṣe ìlú ọrun, o wà lagbedemeji aye oun ọrun, Ẹlẹdaa ni o sọ
Ile náà lọjọ si ibi ti o wà nì. Ọlọla ti iwọ ri ni ẹni ti orukọ
rẹ̀ n jẹ Arekereke-ọkunrin, ki i ṣe eniyan rara, iwin buruku
ni. Abẹ Eṣu ni o ti wà tẹ lẹ ri, ṣugbọn bi Eṣu ti gba
orukọ ti o buru to laaarin awọn ẹda nì, Arekereke-ọkunrin
tun buru ju Eṣu lọ. Tẹlẹtẹlẹ laaarin awọn ẹda ti n gbe ọdọ
Olodumare ni oun wà, ṣugbọn nitori iwa rẹ̀ ko ba ti
awọn maleka mu, nitori awọn eda mimọ ni awọn
wọnni, Arekereke-ọkunrin pàápàá l'o sa kuro ni ode
ọrun ti o tọ Eṣu lọ. Nigba ti o de ọhun Eṣu fi i si ipo
keje laaarin awọn ọmọ abẹ rẹ̀, ṣugbọn Arekereke-ọkunrin
ni o le ju gbogbo ẹda lọ oun ni rikiṣi rẹ̀ si pọ ju ti gbogbo
awọn ọmọ ti Ẹlẹdaa da, o fi ọna ẹ̀rú yẹ awọn aṣaaju
rẹ̀ ni ipo si ẹyin a máa yọ kẹlẹkẹlẹ lọ purọ mọ wọn lọdọ Eṣu ti i ṣe ọba ilu Ọrun Àpáàdì  ninu ina ileru. Bi
ire bi ire Eṣu fi ọkunrin yii ṣe igba keji ara rẹ̀ ṣugbọn
ko pẹ ti o de ipo yii ti o fi ko awọn ọmọ abẹ rẹ̀ mọra
ti o di rikiṣi nla mọ Eṣu pàápàá  lati ba le e jade kuro
ni ori itẹ, bi Eṣu ba jade o ku ibi ti Eṣu máa lọ, ọrun
rere ni wọn ti le e wa, o fẹ ki Eṣu parẹ patapata ki
oun ba le jọba dipo rẹ̀ lori ina ileru. Ṣugbọn asẹyinwa
asẹyinbọ, Eṣu gbọ ọrọ yii, igbẹyin rẹ̀ si ni wi pe o le
Arekereke-ọkunrin kuro ni ọdọ rẹ̀, o si sa lọ si ilu
ti iwọ ri nì. Ayọ mi si wa ni loni pe igbẹyin ọkunrin
náà ṣe oju rẹ. .

" Nigba ti Arekereke-ọkunrin de ilu ti o wà ni agbe-
demeji aye oun ọrun yii o tun bẹ̀rẹ̀ si hu iwa rẹ̀ o n ṣe
ibi lojoojumọ. Ile rẹ̀ ti ìwọ ri i ni, owo olowo ni o fi
kọ ọ, abẹtẹlẹ rẹ̀ pọ tobẹ̀ ti

o le ṣe ohun kan fun ẹnikẹni
ni ode aye yii afi bi o ba gba nnkan kan lọwọ oluwarẹ. 
Nipa bayii a máa fi awọn alaimọkan si ipo pataki, a

14

PIPADE AWỌN ABAMI ẸDA.

máa ba orukọ olorukọ jẹ, a máa purọ mọ ori olori, o si
ko ogunlọgọ awọn agabagebe eniyan si ẹyin ara rẹ̀ awọn
ni ìwọ ri ti wọn n tẹ le e kiri.

Ọkunrin keji ti o wọ aṣọ funfun ti iwọ ri, olododo
eniyan ni, ṣugbọn bi Arekereke-ọkunrin ti ṣe e to bi
ẹni pe ki o sọ ọ di ero ẹyin ko bọ si i fun un, dipo ki
ọwọ olododo re ẹyin iwaju ni o n lọ, awọn eleke ni iya
jẹ, wọn ọmọ ẹyin Arekereke-ọkunrin ko yẹ ni ẹni ti
a ba gbẹkẹle, bi wọn ti n yìn in loju ara rẹ̀ ni wọn
n bu u lẹyin rẹ̀, rikiṣi ni o pa gbogbo wọn pọ ṣe ọkan ṣoṣo.
Ọjọ yii gan-an ti wọn ba a lọ si ode ti wọn n yẹ ẹ si ti
wọn kọ gbiyanju ati ṣe ijamba fun olododo yii náà ni
gbogbo wọn ti fi ọwọ so ọwọ pọ pe ki awọn wo ile
Arekereke-ọkunrin, awọn ni wọn ṣe ọna ti ile fi wo
igba ti wọn si mọ pe ile ti wo tan ni wọn yi oju pada
si i, awọn náà ni wọn si ri ẹyin rẹ̀. Igba ti wọn ṣe
eleyini tan ni wọn sa tọ olododo lọ iwọ náà si ri i bi
onitọhun ti le wọn lọ patapata. 

"Iwọ ọmọ mi, ọgbọn ni eyi fun ọ; fi si ipamọ dáadáa, ootọ ni ki o máa sọ titi ọjọ aye rẹ fun awọn ọmọ araye, ootọ lagbara, ootọ duro titi, eke ko ni gbongbo, eke a
máa jẹ ki eleke tẹ, eke a máa ge eleke wẹlẹwẹlẹ, a máa
gba iyi lọwọ ẹni. Bẹru iku, bẹru àrùn, bẹru wahala
ode aye, ṣugbọn ma ṣe bẹru ati sọ ootọ laelae; fẹran
ọrẹ, fẹran iyekan, fẹran awọn ọmọ eniyan ni agbajọ,
ṣugbọn ma ṣe fẹran eke laelae. Bi eniyan dara bi egbin,
ti o ni oniruuru aṣọ bi alagẹmọ, eke a tẹ ẹ de ilẹ koko,
Titori eniyan lasan ni eleke, ẹni ti o sọ eyi loni ti o sọ
tọhun lọla ko jamọ nnkan kan laaarin ọmọ eniyan, ko si lé
ni gbongbo rara, o yẹ ki ọmọluwabi sọrọ ki a ba a
bẹẹ , agbọyisọyi ko ni le duro laaarin awọn eniyan . iwaju
yoo máa wa laaarin awọn ero ẹyin laelae. Eleke ọmọ ki

15


PIPADE AWỌN ABAMI ẸDA

ini iyi lọdọ
awọn àgbà, nitori bi o tilẹ n sọ ootọ bayii, awon agba a máa ronu wi pe bọya irọ ni o n pa.

.." Maa lọ nisisiyi, iwọ ọmọ mi, ṣe akiyesi awọn ọrọ
wọnni fi wọn si ibi pataki lọkan rẹ, nitori iṣẹ pataki
wa fun ọ lati ṣe fun awọn ọmọ araye, pẹlẹ o, o digba,
ba mi ki baba rẹ, si ki iya rẹ pẹlu, ba mi ki awọn aburo
rẹ, oni ni ki o ti máa ko awọn ọmọ iya rẹ lẹnu jọ, nitori
ọjọ n bọ ti baba rẹ ti iwọ n wo nì ko ni si ni ode aye
mọ, ti yoo ku iwọ nikan ṣoṣo bi aṣaaju fun awọn àbúrò rẹ, ẹru nla ni eyiini, Olodumare yoo si ba ọ ṣe oṣuka
anfaani ti iwọ yoo fi le gbe e."

Bi o ti wi bayii tan o fa mi lọwọ a si jade ninu ile naa, bi a si ti de ẹnu ọna o gbe mi, mo tilẹ kọ ṣebi ó fẹ fo lọ bi o ti ṣe gbe mi wa ni ṣugbọn ko ṣe

bẹẹ rara, gbigbe ti o gbe mi ṣe ni mo ri i ti o sọ mi si

isalẹ ni ofuruufu mo sì n ja lọ si isalẹ, mo tilẹ ṣebi mo
maa ku ni, ṣugbọn ọkunrin náà n ki mi bi mo ti n lọ emi
náà si n dahun, nigba ti mo si fi ẹsẹ kanlẹ bayii ni mo
taji. ;
. Mo'la ala yii ni oru ọjọ Satide mọju ọsẹ. Baba mi ti
oko de ni Satide náà , nigba ti ilẹ ọjọ ọsẹ si mọ mọ lọ
ki i ni iyara rẹ̀, nigba ti mo ki i tan mo rọ ala náà fun un.
'Nigba ti mo rọ ọ fun un o ni ki n ṣe ẹnu mi jẹjẹ wi pe
Olodumare fẹ lo mi ni. 

16

ALABAPADE ÌREKÉ-ONÍBÙDO.

Lati igba ti mo ti la ala yii n ko tun ri ọkunrin náà 
loju ala mọ, ṣugbọn o to bi ọdun meji nisisiyi ti mo
tun ri nnkan kan ti o jẹ mọ ọrọ ọkunrin náà , bayii ni:

o jẹ aṣa mi nigba ti a n wi yii wi pe ki n maa gba atẹgun
ni alaalẹ ni oju ọna oko kekere kan bayii ni ilu ti mo
ti n ṣiṣẹ. .

Lọjọ ti mo n sọrọ rẹ̀ yii mọ rin ju bi mo ti máa n rin
ri lọ. Niwọn igba ti o si ti jẹ ọna oko ti ọpọlọpọ 'eniyan 
maa n lọ mo n pade awọn ero oko bi mo ti n rin lọ, ṣugbọn
nigba ti o ṣe ti mo de ibi igi ràbàtà kan bayii, ti ko si
eniyan niwaju ti ko si lẹyin mo ro pe ibi ti mo de yii to,
mo si n fẹ pada. Njẹ bi mo ti yi oju pada bayii, ki
n máa lọ, ni mo dede ri ẹni náà ti o di mi l'ọrun ọwọ mu,
ọwọ rẹ si tutu nini. Mo ta giri mo yi oju pada werewere,
nigba ti mo si wo o, o jẹ arẹwa ọkunrin kan ti o wọ
ẹwu àrán pupa bayii ti oju rẹ̀ si fa ni mọra. O bu si
ẹrin bi o ti ri oju mi eyin rẹ̀ si funfun kinkin.. Lẹyin náà 
o ki mi dáadáa , o si ki mi bi ẹni pe o ti mọ mi tẹlẹ ri.
Emi náà ki i dáadáa n ko si fẹ ṣe bi ẹni pe n ko mọ ẹni ti
o jẹ ki o má ba dabi afojudi nitori pupọ ninu. awọn
eniyan ni ki i fẹ bi a ba sọ fun wọn pe a ko ranti ẹni ti
wọn jẹ mọ. 

Lẹyin eleyi mo kọju si ọna ile mo n lọ oun náà si kọju
si ọna ibẹ ṣugbọn nigba ti mo ti kọ wo o loju ni mo
ti wo ẹyin mọ mo si ṣebi awa nikan ni a jọ n lọ ni, afi
igba ti mo dede gbọ lẹyin mi ti ẹnikan ke si ọkunrin
náà ti o wi pe: " Ọga, ẹ ko si duro de wa mọ ni ?

Nigba ti ẹni náà wi bayii ti mo wo ẹyin mo ri awọn

17


ALABAPADE ÌREKÉ-ONÍBÙDÒ

mẹfa ti wọn ru ẹru nla, igba naa ni mo si tubọ wa mọ
pe eniyan pataki ni ọkunrin náà .

Iyalẹnu l'o jẹ fun mi nigba ti ọkan ninu awọn alaaaru
nì bere lọwọ rẹ̀ ti o ni: " Ẹ ko bi ọkunrin yii wo bọya
o le mọ ile ibi ti a n lọ ?" Ti o si dahun ti o wi pe
"Ọkunrin yii pàápàá ni ẹni ti a n tọ lọ "—eyiini ni emi.
Alaaaru keji si tun na ika rẹ si mi ò ni : "Ọkunrin yii ?"
Ọkunrin náe si tun fesi o ni " Han oun ni." Ọkunrin
náà wa tun wo mi loju o ni: " Ṣe iwọ ni ọmọ Akintunde
ti i ṣe ọmọ Beyioku ?" Emi náà si dahun mo ni,
" Emi ni
ni 'le rẹ ile rẹ ni mo nlọ." Lẹyin náà wayi ni mo wa bi
i leere mo ni " Ẹ jọwọ ẹ ma ṣe wi pe mo ṣe afojudi o,
n ko mà ranti yin mọ." Ṣugbọn o bu si ẹrin o ni oun ko i ti i fẹ sọ ẹni ti oun jẹ fun mi ati pe igba ti a'ba de ile mi
ni oun o sọ. Awa mejeeji ba kọju si ọna a n lọ, bẹẹ ni o si
wa jẹ pe emi ti mo gba atẹgun lọ ni temi di ẹni ti o ni
alejo kitikiti, '

Nigba ti mo de ile o ya awọn ara ile lẹnu wi pe alejo
ni mo gbe ti ọna oko bọ. Ṣugbọn ko pẹ ti mo de ile
ti mo pe iyawo mi si ẹyinkunle ti mo rọra yọ kẹlẹkẹlẹ

sọ fun un bi mo ti ṣe ri ọkunrin náà ati awọn alaaaru rẹ̀.
Iyawo mi si bi mi o ni " Ewo ni ṣiṣe ? ? Mo ni, " Ko
ni ṣiṣe kò l'aiṣe ki ẹ yara máa wa nnkan alejo ni." Mo
bere bi ọbẹ̀ ba wà ni ile o wi fun mi pe ọbẹ̀ wà ati wi pe
ọsan ọjọ náà ni oun ṣẹ̀ṣẹ̀ se ọbẹ ata kan, ẹja ni oun si fi se e.
Ko pẹ pupọ ti ilẹ fi ṣu, nitori oju alẹ ni mo gba atẹgun
lọ, nigba ti o si máa to deede agogo meje ounjẹ ti ṣetan.
A pe alejo naa lọ si ibi ile ounjẹ wa a si jọ n jẹun lori tabili
wa. A gbe ounjẹ ti awọn alaaaru fun wọn lọtọ O!
Nigba ti mo ti ti ọna oko de ni mo ti ranṣẹ ẹmu ki
o si to di wi pe a jẹun ni wọn ti gbe ẹmu náà de mo
si gbe e si inu iyara mi, Igba ti a jẹun tan mo ni ki

18

ALABAPADE IREKE-ONIBUDO

ọmọ mi gbe ẹmu si ode a si bu ẹmu náà fun awọn alejo
wa ògidì ni ẹmu náà, wọn gbadun rẹ̀ dáadáa .

Lẹyin eyi mo gbe aga si iwaju ile mi awa mejeeji si
jokoo, oṣupa dabi ọsan, oju ọrun mọ kedere.

Bi a ti jokoo yii a bẹrẹ si sọrọ a sọrọ bi oṣupa ti n ran
to lọjọ náà a tun sọrọ bi akoko náà ti jẹ akoko ẹrun ti
ohun gbogbo gbẹ patapata, eweko inu igbo gbẹ, ilẹ
gbẹ, awọn odo kekere si gbẹ ; oungbẹ n gbẹ eniyan oungbẹ
n gbẹ ẹranko. A si tun sọrọ bi akoko ẹrun ti jẹ akoko
ibẹru fun ọpọlọpọ eniyan , ti o jẹ pe aisan tete n tan kalẹ
nitori eruku ki i jẹ ki eniyan sinmi, ti o jẹ pe bi akoko ẹrun
ti jẹ akoko buruku o tun jẹ akoko rere lọna kan, akoko
ti inu igbo n mọlẹ kedere, ti ara ọmọ eniyan n ya gágá
ti ilẹ ki i tutu bi akoko ojo ti o si jẹ akoko pataki fun
awọn alagbafọ ti wọn máa n ri oorun sa aṣọ wọn; ti
ko si wi pe ki a fẹ ṣe nnkan pataki ki ojo di ni lọwọ, ki
a fẹ lọ si ibikan ki igi wo di oju ọna; ki a wọ ṣokoto
gigun ki àbàtà ta si ni ni sòkòtò, akoko Ẹrun yatọ
Pupọ si akoko ojo nipa nnkan bawọnni. Emi ati ọrẹ
mi wo oke a si ri awọn irawọ ti o yọ gbogbo, a sọrọ
nipa irawọ wọnni,a ronu bi ọgbọn Olodumare ti to, bi ojo kọ bi ojo ko rọ ina ti Olodumare tan si oju ọrun ki i ku,
Ẹlẹdaa ki i wa epo atupa kaakiri ile onile, atupa Olodumare
ki i fọ, epo atupa Rẹ̀ ki i tan, ki i si i daanu, bẹẹ ni afẹfẹ
ko lagbara lori ina ti Olodumare tan si oju ọrun.
Gbogbo nnkan wọnyi ni a bẹrẹ si sọrọ rẹ̀ nigba ti ọrẹ
mi yii wi pe ki n jẹ ki a wọle ati wi pe oun ni ọrọ kan lati
ba mi sọ. Emi náà si gba bẹẹ , mo pe awọn ọmọ ọdọ mi
ṣugbọn n ko gburoo wọn, bi mo si ti n ṣe eyini ọmọ mi
ọkunrin ti o ti wà lọdọ mi nigba ti emi ati ọkunrin náà 
ti n sọrọ wi pe ki n fi awọn ọmọ ọdọ silẹ, wi pe wọn sire ba ibikan lọ ni ti wọn ni, were oun ati aburo rẹ̀ bẹrẹ si ko aga wọle emi ati ọkunrin náà si bọ si iyara

19


ALABAPADE ÌRÉKÉ-ONÍBÙDÒ

mi ti mo ti máa n kawe, mo gbe aga fun un, o fi idi le aga,
emi náà gbe aga kan mo fi idi le e, mo gbe osi mi
le ti ọtun mo fi igbọnwọ osi ti tabili, mo fi ọwọ osi
ti pari ẹrẹkẹ, mo wi fun un ki o maa ba ọrọ rẹ̀ lọ: Ṣugbọn
ki ọkunrin náà to bẹrẹ si sọrọ o wi fun mi pe ki n ko nnkan
ti n o fi kọwe silẹ ati wi pe oun n fẹ ki n kọ nnkan ti oun o
sọ fun mi silẹ. Emi náà si ṣe bi o ti wi, nigba ti mo ṣe
eyi o bẹrẹ si ọrọ rẹ̀ o ni:

" Iwọ ọmọkunrin, a ran mi si ọ loni lati wa ba ọ
sọrọ ni, a ran mi si ọ ki iwọ ki o ba le fi ìgbésí aye
mi han si awọn ọmọ araye ; a ran mi si ọ gẹgẹ bi ẹni ti
o kù diẹ ki o ṣubu ẹgbọn ti Olodumare gbe dide ; Kede
mi fun awọn ọmọde; kede mi fun awọn agbalagba ;
fọnrere mi fun awọn ọmọ alade, fọn ọn fun awọn ọba
ti o wọ ẹwu ilẹkẹ, fọn ọn fun awọn alaini; fọn ọn fun
awọn ti o wà ni ibulẹ aisan, si fọn ọn fun awọn otoṣi
ati fun awọn ti ko ri nnkan ṣe nnkan.

Wo mi dáadáa , wo mi ki o tun mi wo, wo mi ki o
ba mọ ẹni ti emi n ṣe. Emi ni ẹni ti oju rẹ̀ ri abami nnkan
sẹyin, emi ni ẹni ti orukọ rẹ̀ n jẹ Ìrẹ̀ké-oníbùdó ti o ti
rin jakejado ori ilẹ aye, mo ti rekọja omi okun ti o
yi aye po, mo ti rekọja omi ọsa ti o wà ni ọpọlọpọ
orilẹ ede, mo ti de aginju nibi ti igbo dudu mirinmirin,
mo si ti de aarin awọn kiniun ati amọtẹkun, ikooko
ati ìmàdò, ẹkun ati àgbàlàngbó, ọka ati erẹ̀, lekeleke
ati àdán, iroko ati ọganwo, ati ologoṣẹ ti iru rẹ̀ ri gbọọrọ.

" Emi, Ìrẹ̀ké-oníbùdó, ni iwọ ri ni ijọsi nigba ti ìwọ
wà ni kekere, ti awọn ẹda rugudu wọnni gbe ọ lọ si
ọdọ ọkunrin alaṣọ funfun. Emi ni ọkunrin alakiisa náà 
ti o duro nigba ti abami ẹda náà n ba ọ sọrọ, ti o n sọ
bi igbesi aye rẹ yoo ti ri fun ọ." 

O ya mi lẹnu nigba ti ọkunrin náà wi pe oun ni ọkunrin
alakiisa ti mo ri nigba ti mo wà ni kekere nitori o ti

ALABAPADE ÌRÈKÉ-ONÍBÙDÒ
yipada pupọ loju mi ṣùgbọ́n bi o ti ṣe yipada tobẹẹ
ya mi lẹnu ṣugbọn nigba ti mo wo o daadaa lóòótọ́ mo ri i wi pe oun ni ṣugbọn ko dagba si i, bi ẹni pe o tubọ n kere;
si i l'o ri loju mi. Nigba ti mo wo o daadaa ti mo ri i pé òun ni tan mo di i mu oun náà si di mi mu pẹlu a ki ara wa

Lẹyin náà mo tubọ sun aga mi mọ tabili mi mo
mura silẹ fun iwe kikọ mo si wi fun un pe ki o máa bá ọrọ rẹ lọ, oun naa si bẹ̀rẹ̀ si sọ̀rọ̀ o ni :
'Ìwọ ọ̀rẹ́ mi, ki n to maa sọ nnkan ti n oo sọ mo ni 
lati kọ dupẹ lọwọ rẹ fun gbogbo itọju mi ti o ti ṣe sẹyin lonii, bi o tilẹ jẹ́ pé o ko mọ mi, síbẹ̀ o ṣe ìtọ́jú mi de gongo, o gba mi tọwọtẹsẹ, o kẹ mi, o gẹ̀ mi, o tọju awọn eniyan mi, o kò tilẹ roju ati nawo fun mi rara, ó ya mi lẹnu, kò si tún ya mi lẹnu naa, nitori wi pe ati ọjọ ti mo ti ri ọ ni igba ewe rẹ ni mo ti mọ iru ẹni ti iwọ yoo jẹ. Mo dupẹ Pupọ lọwọ rẹ, orisun ìbùkún rẹ ki yoo gbẹ, ibi ti o fi n ṣe ọmọ eniyan ko ni bajẹ; Olódùmarè ko ni gba anfaani rẹ lọwọ rẹ. 

Bi eniyan kan ba fi iya jẹ ọ ni ode aye yii jọ̀wọ́ maa ronu dáadáa ki o tó wí pé o n fẹ gbọn iya naa nù, ìyá miiran wà ti o le jẹni ti èniyàn ko ni tilẹ gbọn nu rara nitori ẹni ti ko lagbara ati gbọn iya nu ti o n fẹ gbọn ọn nù oluwarẹ yoo túbọ̀ maa jiya kun iya ni. Àwọn òmùgọ̀ eniyan kun inu aye de ẹnu bamubamu, ẹni ti o wà ni ile-iwe ti o ni olùkọ́ oun fi iya jẹ oun ti o si n pa ero ati gbọn iya naa nu, o ko mọ pe eleyii ni ìlábùrù baba ọbọ, ọmọ ọdọ a maa gbọn ju oluwa rẹ̀? Bakan naa ni pẹlu, àwọn ẹlòmíràn a wà ni ibi iṣẹ́, ọ̀gá wọn a fi iya jẹ wọn ṣùgbọ́n dipo ki wọn rọra maa ba iṣẹ́ wọn 


ALABAPADE ÌIRÈKÉ-ONÍBÙDÓ

lọ ni tiwọn wọn a wa ọrun ki wọn a ni awọn n wa ifarapa ọga àwọn , awọn were, awọn dọ̀ngíṣọlá 'gbogbo,
dipo ki wọn rọju ki wọn fi ara da iṣoro titi awọn
náà a fi di ọga fun awọn ẹlomiran wọn a máa 'ṣe ileri
ohun ti awọn o ṣe. Wọn ti gbagbe pe ki eniyan to le
ri anfaani nla oluwarẹ ni lati jiya nla, ki eniyan to le ya
ipo nla oluwarẹ ni lati mu suuru nla, ọmọ ọdọ ko le gbọn ju oluwarẹ lọ. 
Mo si tun fẹ ki o mọ pe awọn ẹlòmíràn wa ti wọn duro gẹ́gẹ́ bi ẹgun oṣuṣu ati atẹlẹsẹ si aarin awọn ọmọ eniyan àwọn ti ẹri ọkan wọn ti ku ti o jẹ pe Olodumare ni o mọ ọna ti Oun le fi ji ẹri ọkàn wọn dide, bi iru awọn wọnni ba ṣe ọ ni ibi kan ṣe ni ki o yara maa sa lọ, nitori bi o ba wi pe o fẹ́ gbẹsan wọn o ṣe ọ ni meji, bi o ba duro wọn o ṣe ọ ju meji lọ. Ati paapaa, àwọn wọnni ti mọ ọna ibi to bẹẹ ti o fi jẹ wi pe ati mu wọn ṣoro gidigidi. Bi eniyan kan ba jẹ oniwa líle, ti o n ṣe ipanle kiri, ma ṣe fi ara we e laelae, nítorí bi iwa ipanle ko ba si ni ẹ̀dá rẹ, ẹẹkan ṣoṣo ti ìwọ ba ṣe tìrẹ ni ọwọ àwọn alagbara yoo tẹ ọ ti wọn yoo fi iya jẹ́ ọ dáadáa. 
Àwọn ọmọdé ni lati ṣọra wọn daadaa, ki wọn ṣọra wọn nipa ẹgbẹkẹgbẹ, nítorí ogunlọgọ àwọn ọmọdé lo ti fi iya jẹ ara wọn nipa wi pe ki wọn máa ba ọmọ burúkú kiri, igba ti o ba ṣe ọmọ burúkú a bẹ̀rẹ̀ si fi iya jẹ wọn, igba ti àwọn náà ba si ni ki àwọn fi iya jẹ ẹ pada wọn a ṣe ara wọn léṣe. 
Ode aye yii si tun dara lọ́nà kan, o dara wi pe iba eniyan lo wa nibẹ ti ko ni ọ̀gá niwaju ati paapaa awọn ti o tilẹ̀ dabi ẹni pe wọn ko ni ọ̀gá wọnnì, síbẹ̀ naa Olodumare n bẹ níwájú wọn. Bi ẹnikẹ́ni ba fi nǹkan ṣe ni ti o bọ si irẹjẹ ti o si jẹ pe bi oluwa rẹ kò ba Kọ̀ yoo mu olúwa rẹ ni ọbọ, o san pupọ ki a fi ẹkọ eleyii ni sùn ju wi pe ki a maa wa ọna ati gbẹsan ki o wa dabi 


ALABAPADE ÌREKÉ-ONÍBÙDÒ

ẹni pe oluwarẹ̀ n le aṣiwere kiri; ẹni ti o n lepa aṣiwere
ati oun ati aṣiwere náà ni ọkan náà . Ọrọ yii a máa ko iya
jẹ ọmọ ile-iwe miiran tabi awọn ọmọ imọle ti wọn
n kọ Kewu, nigba ti ẹnikan ba lu wọn dipo ki wọn lọ fi
ẹjọ oluwarẹ̀ sun ọga wọn awọn náà a lu u pada, asẹyinwa.
asẹyinbọ awọn mejeeji a bẹrẹ si jà, wọn a ko wọn lọ
si iwaju ọga onitọhun a da awọn mejeeji ni ẹbi, ọrọ a
wa di pe ki a máa fi iya jẹ wọn, bọya wọn a fun wọn
ni iṣẹ ṣe, bọya wọn a wi pe wọn ko gbọdọ jade lọ
ṣire nigba ti ẹgbẹ wọn ba jade bọya ọrọ wọn a mu
paṣan lọwọ, a di pe ki wọn ko pasan bo wọn, ki wọn
máa sọkun, ki omi máa bọ loju, ki ikun máa ti imu yọ,
ki wọn fẹ eyin si ita, ki wọn ba gbọgbo ẹnu jẹ, ki
wọn máa fi ọwọ ra ibadi, ki idi wọn dide, ki wọn fi
ilẹkẹ buruku si ibadi lairotẹlẹ, ki wọn, ṣẹṣẹ wa máa 
kigbe wi pe " Ẹ dakun sà, ẹ dariji mi sà, n kò ni ṣe bẹ́ẹ̀ 
mọ laelae. 

" Bakan náà si ni laaarin awọn agbalagba, iwa buruku
pọ lọwọ awọn ẹlomiran, bi wọn ba ti ni eniyan sinu
wọn a máa lepa rẹ̀ lati ori kòtò bọ si ori gegele, igba
miiran wà ti o jẹ wi pe bi eniyan ba ni ki oun gbẹsan iya
ti ẹlomiran fi jẹ oun o le ku si ibi ti o ti n gbẹsan. Bi
ẹjọ eniyan ba jare ni iṣaaju o le tun pada wa jẹ bi. Jẹ ki
n sọ itan kan fun ọ iwọ ọrẹ mi, itan náà gùn diẹ ṣugbọn
o yẹ ki a fi pari ọrọ wa alẹ yii.

" Ẹranko kan wà ni aye atijọ orukọ rẹ̀ a máa jẹ
Ologbo-ijakadi, o jẹ ẹranko lile alareekereke si ni, ẹranko
náà fi ara jọ kọlọkọlọ pupọ, ṣugbọn o ni igba lẹyin bi
ti ijapa. Ẹranko ti a n wi yii ko lagbara rara, bi ko si
ti lagbara yii náà gbogbo awọn ẹranko ni o máa n sa fun
un nitori agabagebe rẹ̀ si ni. Bi o ba ti ri ẹranko kan a
maa ba a ṣire a si ti ipa bẹẹ ṣire náà lọ si ibi ti kiniun: wà,
igba ti kiniun ba yọ lati inu iho oun,a gun igi lọ, nitori

23

ALABAPADE ÌREKÉ-ONÍBÙDÒÔ

o le gun igi, igba ti oun ba sa gun igi lọ a ku ẹranko
keji silẹ, kiniun a si pa eleyiini jẹ.

" Nigba ti o ṣe, ẹkùn bẹrẹ si ba ologbo-ijakadi rin,
wọn n ba ara wọn wọle, wọn n ba ara wọn jade. Bi
ire bi ire ọwọ wọn n wọ ọwọ ẹsẹ wọn n wọ ẹsẹ awọn
ẹranko gbogbo si bẹrẹ si ṣe akiyesi wọn.

" Nigba ti iyawo ẹkun lọ si ode ni ijọ kan o gbọ
nibi ti awọn ẹranko ti n sọrọ ọkọ rẹ̀ ni aidara o si pinnu
pe oun o wa ọna ati pin ọkọ oun ati olọgbo-ijakadi ni
iya. Nigba ti o de ile o pe ọkọ rẹ̀ si ibi ipamọ kan o
si ba a sọrọ nipa ọran náà o ni:

"" Baale mi, oloola ijù, ẹ sunmọ 'hin dáadáa , ọrọ kan
ni mo ri ti mo ni ba yin sọ. Kini ti ẹyin ologbo-
ijakadi ti jẹ o? Ki l'o ti jẹ ? Oun ki i gbe ile rẹ̀ni ? Tabi
ọran ni? . Ẹ máa ṣe ẹgbẹ rẹ ni dan ? Tabi ewo ni gulegule
ti o n ṣe tẹ le yin kiri, ẹ lọ yàgò fun un o, ẹ lọ yago fun
ologbo-ijakadi o, bi awọn ẹranko ti n sọrọ yin ko dara rara, nitori àgbà ni ẹ n da yii, ènìyàn kò mà lẹ̀ jẹ ki ọmọde
kan wa ri oun fin o. Bi mo ti n sọrọ yii ọran náà n dun
mi gan-an  ni, nitori bi mo ti n gbọ ọ ko dara rara, n ko
gbọdọ ri ẹsẹ ologbo-ijakadi ni ile yii mọ '

" Bayii ni iyawo ẹkun wi fun un ṣugbọn ẹranko ko
ni ṣaiṣe ẹranko, dipo ki ẹkun gba ọrọ yii yẹ'wo o 'bẹrẹ si
ba iyawo rẹ̀ ja, o ge iyawo ni eti jẹ, iyawo ge oun náà 
ni imu jẹ, wọn bẹrẹ si ba ara wọn ja, wọn ba ile
tiwọn jẹ nitori ẹni ẹlẹni. Iyawo ẹ loyun nigba náà 
nigba ti o si to akoko ati bimọ, ọmọ rẹ̀ ya abuke. Ọmọ
náà ni o ṣe ikeje ninu awọn ọmọ ẹkun lakooko náà .

Igba ti iyawo ẹkun ti ba ọkọ rẹ̀ sọrọ nipa ologbo-
ijakadi ti ọkọ rẹ̀ kò ti gbọ ni o ti dakẹ ara rẹ̀ ko tun

da si ọran wọn mọ.

"Ni ọjọ kan bayii ni ologbo-ijakadi tọ ẹkun lọ ti
o wi pe oun wa ki i, ẹkun ṣẹṣẹ pa agbọnrin kan tan ni,

24


ALABAPADE IREKE-ONIBUDO

oun ati ologbo-ijakadi ni wọn si jọ fi agbonrin naa jẹ 
tan patapata, wọn ko tilẹ tọ le ìyàwó ẹkùn loju, nigba ti wọn jẹun náà tan ni ologbo-ijakadi dide ti o
bẹrẹ si ọrọ i sọ o ni:

Ọrẹ mi ọwọn, ẹkun, igba keji kiniun, ijoye pataki
ninu awọn ẹranko. Ayọ mi ni, wi pe mo jẹ ọrẹ rẹ, bi a
ti n ṣe yii inu n bi awọn ẹlomiran, bẹ́ẹ̀ni irọ ni wọn
n pa, ọrẹ wa ko le bajẹ laelae , ọrun ni Ọlọrun ti fi wa
ṣe ọrẹ, o si yẹ ki a máa yọ pataki si eyi, ki inu máa bi
awọn abinuku ẹni. Mo fẹran rẹ de gongo, bi o ṣe obinrin
mo le fẹ ọ, bi o ko si ti jẹ obinrin yii náà nnkan miiran
wà ti a le ṣe fun ara wa, mo fẹ ṣe nnkan kan fun ọ ti a o
fi máa ranti ara wa laelae, nitori ọrẹ wa yii ko yẹ ki o
pari lọdọ wa o yẹ ki o kan awọn ọmọ wa, nitori tiwa
yìí ti kuro ni ọrẹ a ti di iyekan, ibi ti a si fi n wu ara
wa ki Olodumare ma ṣe jẹ ki o ba jẹ. Mo fẹ lati kọ ìlà si awọn ọmọ rẹ lara, ila ti mo si n fẹ kọ yii yatọ si ila
ti o wà lara awọn ẹranko gbogbo, bi mo ba kọ ọ tan
gbogbo awọn ẹranko inu igbo ni yoo mọ pe iwọ ju awọn
lọ, kiniun pàápàá yoo mọ pe awọn ẹranko n pe oun l'ọba
lasan ni, iwọ gan-an ni o ni nnkan ọba, mo fẹ ki awọn ọmọ rẹ obinrin dara tobẹ ti yoo fi jẹ pe gbogbo awọn ẹranko
inu igbo ni yoo fẹ lati fẹ wọn, bi kiniun fẹ bi Kiniun
kọ̀ kiniun yoo fẹ lati di àna rẹ, kọlọkọlọ yoo mu ogunlọgọ agbebọ wa lati fi wa oju rẹ mọra, agbọnrin ko ni ṣai
wa ti oun ti iwo lori ṣaraṣara, bẹ́ẹ̀ ni ajanaku yoo wa
pẹlu ọwọ rẹ̀ gbọọrọ. Mo si ro lọkan mi pẹlu pe bi mo
ti n wo ọran náà yii, nigba ti mo ba kọ ìlà náà tan, iyi
rẹ yoo pọ tó bẹ̀ ti yoo ya iwọ pàápàá lẹnu. Asẹyinwa
asẹyinbọ mo ro pe nnkan ti n o ṣe ni wi pe ki n pe gbogbo
awọn ẹranko jọ ni ijọ kan, iwọ kò ni si nibẹ o, ṣugbọn
nigba ti mo ba pe wọn jọ tan ti mo sọ gbogbo bi nnkan
ti jẹ fun wọn, gbogbo wa o pa ero pọ, a o mu kiniun

25

ALABAPADE ÌRÉKÉ-ONÍBÙDÒ

kuro lori oye, iwọ yoo si duro gẹgẹ bi alaga lori gbogbo wa. Nítorí náà eyi ti mo ni sọ fun ọ mọ ni yi, iyoku
wà lọwọ rẹ. Bi o ba fẹ, jẹ ki a kọ ilà fun awọn ọmọ
rẹ̀ ki anfaani wọle de, bi o ba'si fẹ, jẹ ki a fi ila kíkọ silẹ ki anfaani máa lọ.
 Bayii ni ẹranko burúkú yii sọ, o fi iyọ Oyinbo pa
majele lara, ẹkun náà gba majele o gbe e mi o dahun oni:
"'Ọrẹ mi pataki, ọrẹ mi ootọ, ọrẹ mi gan-an , ọrẹ mi
ododo, ọrẹ mi àtàtà, ọrẹ mi pàtàkì , ọrẹ mi owurọ, ọrẹ
mi ọsan, ọrẹ mi alẹ, ọrẹ mi aye, ọrẹ mi ọrun, ọrẹ mi
lati ori de gongo imu, ọrẹ mi lati ọrun de atẹlẹsẹ, ọrẹ
ti o ju iya, ọrẹ ti o ju baba, ọrẹ ti o ju ẹgbọn, ọrẹ ti o
ju aburo, ọrẹ ti o ju iyekan, ọrẹ ti o ju obinrin ẹni
lọ—mo dupẹ lọwọ rẹ, mo dupẹ gidigidi, ìfẹ́ rẹ yii saa 
tilẹ n ya mì lẹnu ṣa, nnkan rere l'o máa n wa fun mi lojoojumọ aye yi! Mo gbọ b'ò ti wi, nnkan ti mo ba ni,
tirẹ ni, eyi ti iwọ náà ba si ni, temi ni. Ki lo tun ṣẹṣẹ
n bi mi leere si ? Dandan ni pe ki a kọ ila fun awọn
ọmọ mi, bi o ba ti wi pe o yẹ bẹẹ . Nitori naa ki a mu ti
pe a ko ni kọ ila kuro lọna, eto bi a o ti ṣe kọ ọ ni
a máa ṣe. Nnkan ti o ba yẹ ki n wa nipa rẹ̀ n o wa 
nitori naa eyini ni ki o sọ fun mi, ki a si tun múra ki
a da ọjọ ila kikọ náà , gbogbo, ọrọ temi ko ju bẹẹ lọ,
" Nigba ti ẹkun pari ọrọ tirẹ̀ tan ologbo-ijakadi sọrọ
tẹrintẹrin o ni ' O kare. 
'lẹyin naa o tun n ba ọrọ rẹ̀ lọ o ni ' Kini kan ṣa ti
o wà nibẹ ni pe a o wa ọpọlọpọ nnkan ti a o fi ṣe oogun
ikọla náà, ṣugbọn a ko si le wi pe o pọ ju o, nigba ti a
ba wo anfaani ti o wa lẹyin rẹ̀.. O niylati lọ wa ẹgbẹta
iṣu, ẹgbẹta ọgẹdẹ, ẹgbẹta agbado, ẹdẹgbẹta orogbo,
ẹẹdẹgbẹta obi, ẹẹdẹgbẹta ekurọ, ojilugba ẹpa, ojilugba
ẹyọ owo, ojilugba ilẹkẹ, ẹgbẹrin garawa epo, ẹgbẹrin
ikoko àdí, ẹgbẹrin garawa ororo ẹ̀gúsí, ọtalelegbeje


ALABAPADE ÌRÉẸKEẸ-ONÍBÙDÒ

iyẹ agbẹ, ọtalelegbeje iyẹ aluko, ọtalelegbeje ikoidẹ,
pẹpẹyẹ meje, akukọ meje, tolotolo meje, ẹiyẹle meje,
maluu meje, ẹṣin. meje, kẹtẹkẹtẹ meje, ewurẹ meje,
aguntan meje, aja meje, iyẹ ologoṣẹ, iyẹ adaba, iyẹ
lekeleke, iyẹ alapandẹdẹ, iyẹ igún, iyẹ àkàlà, ori ọka,
ori ere, ori paramọlẹ, iwo agbanrere, aake, ada, ati ọbẹ,

" Lẹyin náà wayi o, o ni lati wa kọ ile kekere kan si
ẹba ile rẹ ni oke odò, ki ile náà ni ferese kan ati ẹnu
ọna kan. Awọn nnkan ti mo wi pe ki o wa wọnyi ko
to ṣugbọn mo ti ba ọ wa iyoku ni apo ara mi, nigba ti
o ba si wa nnkan tirẹ tan, o ni lati ko gbogbo wọn wa
si ile mi. Ibẹ ni n o ti ṣe oogun ila náà . Igba ti mo ba
ṣe e tan n o gbe e wa si ile kekere ti o ti pese silẹ, emi
ati awọn ọmọ rẹ mejeeje yoo si gbe ibẹ ni ọjọ meje ibẹ
ni n o si ti kọ ila náà .

" Dajudaju, iwọ Ọrẹ mi, nnkan ti ologbo-ijakadi ka
silẹ yii ko ni ṣaiya ọ lẹnu, bẹ́ẹ̀  náà l'o ya gbogbo eniyan 
lẹnu, ṣugbọn gbogbo nnkan wọnni ni ẹkun wa ti o pe.
Omi nla kan ni o pin ile ẹkun ni ìyà si ti ologbo-ijakadi,
eti ile ẹkun si ni ẹkun kọ ile kekere ti ologbo-ijakadi
wi fun un si, iyara kan ni ile náà ni o si ni ferese kan.

" Bayii ni wọn ṣe eto náà , gbogbo wọn si da ọjọ
ila kikọ.

" Ki ọjọ to pe ologbo-ijakadi ti ko pupọ ninu awọn
nnkan''ounjẹ wọnni wa si ile kekere yii, o mu ọbẹ àti aake pẹlu. Nigba ti ọjọ si to wọn kò awọn ọmọ ẹkun
mejeeje wa wọn ko wọn le ẹranko yii lọwọ. Iyawo
ẹkun wi fun un ki o má ko awọn ọmọ náà lọ ṣugbọn ko
gbọ, ọrọ náà si di ija ti o fi di pe ọkọ ge aya jẹ ni ete
ti aya náà lu igi mọ ọkọ ni ipakọ ti o si fi di pe awọn
ọmọ ẹkun ni lati lọ sare pe ajanaku ati ìmàdò ti wọn jẹ aladuugbo ki wọn wa la ija, laaarin wọn.

" Iwọ ọrẹ mi, nigba ti o di ọjọ ti wọn kọ wọ ile náà 

27


ALABAPADE ÌRÉKÉ-ONÍBÙDÒ


ti wọn pa ilẹkun de mọra tan ologbo-ijakadi kọ ila
si ara ọkan ninu awọn ọmọ ẹkun o si kọ ila náà daadaa. 
Nigba ti o di ọjọ keji o pa ọkan ninu awọn ọmọ ẹkùn 
jẹ, ni ọjọ kẹta o tun pa omiran jẹ, ni ọjọ kẹrin o tun 
ṣe bẹ́ẹ̀ , o sì pa gbogbo awọn ọmọ ẹkun tan ki ọjọ keje 
to pe o wa ku ọkan ti o kọkọ kọ ila si lara, o dakẹ ni tirẹ̀ o yo bamubamu. 
Nigba ti o di owurọ ọjọ keje o ṣi ferese o si ri ẹkun
ati iyawo rẹ̀ ti wọn ti duro si iwaju ibi ti ferese wà
de e. Nigba ti o ri wọn o ki wọn dáadáa ṣugbọn ó wi 
fun wọn pe ki wọn tubọ sunmọ iwaju diẹ si i, nítorí 
gẹgẹ bi àṣà ila kikọ bi wọn ba sunmọ ile ju ila naa
yoo bajẹ. O ni ki wọn sunmọ iwaju ki oun máa fi ila ti 
oun ti kọ han wọn lati oju ferese, awọn náà si ṣe bẹẹ. 
" Lẹyin eyi o gbe ọmọ ẹkun kan ṣoṣo ti o kù soke 
han wọn lati oju ferese, nigba ti wọn ri i wọn yọ,
wọn pariwo, ẹkun wo iyawò rẹ̀ loju o ni, Iwọ burúkú 
yii, n ko wi fun ọ pe eleyi fẹran awa ! Ologbo-ijakadi , 
tun gbe ọmọ náà pada, lẹyin eyi o tun gbe ọkan naa 
soke lẹẹkeji o ni ' Ekeji ni yii o. ; wọn tun yọ wọn 
pariwo. O tun ṣe o gbe ọkan náà soke lẹẹkẹta o ni. Ẹẹkẹta 
ni yii o"; wọn tun yọ wọn patẹwọ, bẹ́ẹ̀ bẹ́ẹ̀ l'o ṣe 
ti o gbe ọmọ kan ṣoṣo han lẹẹmeje. Lẹyin eyi o wi fun

ẹkun pẹ o ni lati duro fun iṣẹju meje ki o to gbọdọ 
wọle lọ wo awọn ọmọ rẹ̀, o jade o pa ilẹkun de, ẹkùn dupẹ lọwọ rẹ lọpọlọpọ, o fun un ni aguntan kan gẹgẹ 
bi ẹbun fun iṣẹ rẹ̀ ti o ṣe.
Lẹyin naa o sin in lọ si eti odo nibi ti yoo ti wọ ọkọ lọ sile. Nigba ti wọn de si eti odo, 
awọn ẹja ni o ni lati tu ọkọ ologbo-ijakadi ṣùgbó bi o 
tilẹ jẹ pe pupọ ninu wọn ni o fẹ lati wà á kọja èyí ti 
o jẹ aditi ninu awọn ẹja wọnni ni ẹranko buruku naa 
gbà gẹgẹ bi atukọ oun, eleyii si ya ẹkun pàápàá lẹnu 

" Nigba ti ẹranko yii bọ si inu ọkọ tan o yi oju pada 

28

ALABAPADE ÌREKÉ-ONÍBÙDÒ

si 'ẹkun o ki i o ni, ' O digba na, lọ wo awọn ọmọ rẹ,
ohunkohun ti o ba si de, suuru ni ki o nà si i, mo ti
jẹran titi eyin n ro mi, mo n lọ diẹ na ki eyin mi ba
sinmi, ki iyawo rẹ fun mi."

" Ọrọ náe ko kọ ye ẹkùn daadaa o ni: 'N ko gbọ, tun
wi i ki n gbọ, ki l'o ti wi ? " Bi o ti n wi eyi lọwọ ologbo-
ijakadi wi fun aditi ẹja ki o ṣi ọkọ eyiini si ṣe bẹẹ , ọkọ
n lọ oun náà si n sọrọ si ẹkun, o tun ọrọ iṣaaju sọ o ni,
" Mo wi pe ki o maa lọ si ile rẹ, wi pe mo ti jẹ ẹran titi
lọjọ meje eyin n ro mi, ati wi pe ṣe ni mo n lọ si ile ki
eyin mi ba sinmi.'

" Ẹkun tun fesi o ni, ' Ẹran bawo? Tun wi ki
n gbọ.' Nigba ti oun náà si tun maa fesi ọkọ ti kuro ni eti
bèbè patapata o kigbe o ni, ' Mo ni ki alakọri rẹ máa 
lọ ile mo ti pa ọ lọmọ jẹ tan patapata, mo ti fọ egungun
wọn tuutuu ibadi wọn ti ṣe ọra ṣìnkìn si mi lẹnu."

" Ẹkun gbọ eleya firifiri, o yara sare pada lọ wo inu
ile, o de ibẹ o ba ọmọ kan ṣoṣo o si ri egungun ni ilẹ
kítikìti. O ke si iyawo rẹ̀, gbogbo wọn sare o di rẹirẹi
si eti odo, nigba ti wọn si de eti odo ti wọn kigbe nla
si aditi ẹja ki o máa wa ologbo-ijakadi pada bọ, kò gbọ
dáadáa igba ti o si bi ologbo-ijakadi bi wọn ti wi, kò
la ohun ti wọn wi ye e o ni, ' Ẹkun ati iyawo rẹ̀ wi pe
o ko yara wa ọkọ náà lọ to, ati wi pe bi o ko ba tete
wa mi goke oni ni awọn o pa ọ.' Nigba ti o si di pe
ẹkun n sọkun o n gbe ara yi ilẹ ti o si n kigbe nla aditi
ẹja tun sọrọ o ni, 'Ọrẹ mi, ologbo-ijakadi, ki l'o se
wọn bayii ?. Onitọhun náà si tun fesi o ni, 'Inu n bi
ẹkun ati iyawo rẹ̀ pupọ pe ọkọ náà ko yara to wọn
si n mura nisisiyi ati wa ba ọ, nitori oni yii ni wọn o
mu ori rẹ kuro lọrun rẹ.'

" Aditi ẹja tubọ mura o n wa ọkọ kikanki'kan o si
n gbe ologbo-ijakadi sunmọ oke odo.



ALABAPADE ÌRÉKÉ-ONÍBÙDÒ

" Nigbati o tun ṣe ti wọn n wo bebe niwaju ti o
tubọ n sunmọ wọn ologbo-ijakadi tun sọrọ o ni, Iwọ
ẹja yii, Aanu rẹ n ṣe mi o, jọwọ mo gbà ọ niyanju ki o
tubọ tẹ ọwọ mọ ọkọ yii, ẹkùn n bọ̀, n ko si fẹ ki ori rẹ
sun ninu apoluku ẹkun mọju oni, nitori bi O ba le ba
ọ iku de. Bẹẹ ni ọmọ l'o bi silẹ kitikiti yii, bi ọwọ ẹkun
ba si ti ba ọ ọrọ pari, o kò ju okele kan fun un, ọmọ
rẹ yoo si di alainibaba, iyawo rẹ yoo di opo, nitori náà ,
jọwọ, nitori ara rẹ, ma ṣai tẹwọ mọ kini yi O.

Bayii ni ẹranko náà sọ, aditi ẹja si mura kikankikan,
ọkọ nlọ geere, ẹkun n sọkun loke odo, iyawo ẹkun n yi
gbiri, ologbo-ijakadi n rẹrin, bi awọn ẹranko wọnni si
ti n sọkun to bẹẹ ni ẹja náà n tẹ ọwọ mọ iṣẹ ṣiṣe. Laipẹ
wọn de oke odo, ologbo-ijakadi san owo ẹja. fun ẹja,

30

ALABAPADE IREKÉ-ONÍBÙDÒ

onitọhun náà gba owo o dupẹ, o mookun lọ si isalẹ
odo, o ba irinkerindo rẹ̀ lọ.

" Lẹyin eleyi ni ologbo-ijakadi ke si ẹkun loke odo
o ni, ' Ọrẹ mi ti n bẹ loke odo, o ku rògbòdìyàn náà ,
ṣe ko si nnkan ti iyawo rẹ fi n yi ni ilẹ gbiri ? Jọwọ
gba a ni iyanju ki o má yi lọ si apa oke o, bi o ba yi
lọ si isalẹ yoo yi bọ si inu omi. Mo tilẹ fẹ sọ kini kan
fun ọ, ẹran awọn ọmọ rẹ mà tilẹ dun o, akọbi rẹ ni
mo fi ṣe ounjẹ ni ijẹta, egungun ọmọ naa si ṣebi ẹni pe
o le diẹ, ṣugbọn sibẹsibẹ naa mo fọ ọ de ilẹ koko; ọra
ọmọ náà pọ pupọ gan-an , ṣe ló n kan si mi lẹnu tòkí, ṣugbọn
abikẹyin rẹ ni mo gbadun ju, egungun rẹ̀ rọra n run
si mi lẹnu ni, n ko si ni gbagbe agbari ọmọ náà laelae, 
mo fi eyin fọ ọ dáadáa . O digba diẹ na, lọjọ ti ebi ba
n pa mi n o wa yẹ ile rẹ wo, bi o ko ba si ti i bi ọmọ
miiran dajudaju n o n pajẹ ninu awọn ibatan rẹ.
O digba o.'

" Nigba ti o wi bayii tan o ba ile rẹ̀ lọ, igba ti ẹkun
náà si duro diẹ si i loke odo oun náà mu iyawo rẹ̀ wọn
kọ ori si ile.. Ihin náà tan kalẹ laaarin awọn ẹranko, àwọn ẹranko kekeeke gbogbo ni wọn n fi ẹkun ṣire si ọran
náà , ṣugbọn awọn agba ẹranko ko ṣe bẹ́ẹ̀ , wọn kaaanu rẹ gidigidi nitori òfò ti o ṣẹ̀ ẹ. Ajanaku wa lati ki i, ikooko
náà wa, kiniun si ran oniṣẹ si i. Awọn ẹranko ile pàápàá 
i ba ran aṣoju wọn wa ki i, ṣugbọn nigba ti wọn gbe
ọrọ náà kalẹ niwaju awọn ẹran ile ti ologbo da aba náà 
(ki i ṣe ologbo-ijakadi o), aguntan ta ko o, o wi pe ko
yẹ ki awọn ranṣẹ lọ ki i, malùú si kin aguntan lẹyin,
nigba ti aja ti o si jẹ alaga wi pe ki awọn ẹran ile wọnni
gbọn ìrù bi wọn ba ro pe o yẹ ki awọn ran aṣoju lọ,
awọn ti o gbọn iru ko to nnkan. '

" Igba ti ẹkun ro gbogbo iya ti ologbo-ijakadi fi jẹ
ẹ o pinnu lati gbẹsan. Ko pẹ pupọ náà o ri agbọnrin

31


ALABAPADE ÌREKÉ-ONÍBÙDÒ

kan, o pa a o si gbe e tọ ọba lọ o lọ fun un gẹgẹ bi abẹtẹlẹ,
ọba náà gba a. O ro ẹjọ fun ọba wọn si pinnu ọna
ti awọn le fi ri ẹranko náà mu.

" Wọn ni ki ọba lu agogo yi ilu ka wi pe oun n fẹ tun
ile ọun ṣe ni ọjọ kan wi pe ki gbogbo ẹranko wa ewe
wa lati ba fi tun ile ọba ṣe ; wọn sa tun fi ofin si i wi pe
ẹni ti ko ba gbe ewe rẹ̀ wa yoo jade kuro ninu igbo.
Ọba si ti sọ fun ẹkun ki o yara tete lọ si oko nibi ti
wọn o ti wa ewe náà nitori ibi kan ṣoṣo ni ewe yii wà
ninu igbo. ;

" Ologbo-ijakadi gbọ ọrọ yii o si mọ lọkan rẹ̀ pe tori
ti oun ni wọn ṣe pa ero eke bẹẹ oun naa si ronu ọna ati
yọ. Nigba ti o di aarin ọganjọ o mu iyawo rẹ̀ lẹyin
wọn lọ si ibi ti ewe náà wà o si wa ewe tirẹ̀ o mu okùn
o fi fun iyawo rẹ̀ oun náà bọ si inu ewe o ni ki iyawo oun
ri i pe ewe bo oun patapata, iyawo ri i bẹẹ , lẹyin náà o
wi fun iyawo rẹ̀ ki o di ewe náà dáadáa ki o di oun mọ
inu ewe ki o si fun oun ni okun danindanin, iyawo yii
ṣe bẹ, o di baale rẹ̀ mọ inu ewe, o fun un ni okùn tobẹ
ti ẹnikẹni ko le mọ pe ẹnikan wà ninu rẹ̀, ẹni ti o ba
wo o yoo ṣebi ewe lasan ni.

" Ologbo-ijakadi mọ pe nitori ti oun ẹkun ni yoo kọ
tete de oko, nigba ti iyawo rẹ̀ si ti di i dáadáa tan ni o
ti wi fun un ki o máa lọ si ile o ku oun nikan ninu ewe
lọhun o si sun lọ.

" Ko pẹ náà ti ologbo-ijakadi ji ti o gbọ ohun ẹkun
nitori ẹkun l'o ṣaaju gbogbo awọn ẹranko'de, nigba ti
o si de o wo ilẹ o wo agbegbe ko ri ẹnikan o si sọrọ
soke o ni, ' Alakọri ọmọ náà ko i ti i de, n o kuku duro
ti ewe ti eleyii di silẹ yii, n ko ni wa ewe temi mọ ki
n ba ri aaye máa ṣọ ọ nitori nigba ti awọn ẹranko ba
tubọ n pọ si i n ko ni le ri i, bi ẹni ti o ni ewe yii ba ri mi
gbangba bayii pe mo duro ti ewe oun ati le mi kuro nibẹ

32

ALABAPADE IREKE-ONIBUDO

yoo jẹ iṣoro, emi, ẹkùn, ògìdán, oloola ijù, akọmọlailabẹ,
ko si ẹni ti o to fi oju di mi laaarin awọn ẹranko.'

" Bayii ni o ṣe ti o duro titi ilẹ fi mọ ti gbogbo awọn
ẹranko fi de tan ti wọn si wa ewe tiwọn ti wọn gbe
e tọ ọba lọ.

"Nigba ti o ku ẹkun nikan ṣoṣo ti gbogbo awọn
ẹranko ti lọ tan ti ko ri ologbo-ijakadi o pòṣé o si gbe
ewe ti o wà ni ilẹ le ori laimọ pe ọta ọun ni oun n gbe lọ.
Nigba ti o rin diẹ ologbo-ijakadi fa ẹkun ni irun ori

kun kò sì mọ nnkan kan o ni, ' Ewe yii mà lè ta eniyan lori o." Igba ti o tun ṣe, ologbo-ijakadi tu itọ le e lori,
ẹkun ni, 'Omi ewe yii mà tilẹ pọ o" Ologbo-ijakadi
sa n ṣe bi o ti fẹ lori ẹkun, onitọhun di alaaaru fun ọta
rẹ̀, o n gbe e lọ. Bayii ni wọn ṣe titi wọn fi de ile
ọba, nigba ti ọba si ri ẹkun ti o bi i bi ọhun ti ri,ibanujẹ
ni onitọhun fi da a lohun pe nnkan náà ko bọ si i.

" Igba ti ẹranko náà mọ pe ẹkun ti kuro ni aafin o rọra
jade ninu ewe naa o si tun un dì dáadáa o wọle tọ ọba lọ
o ni: ' Kabiyesi, mo ti gbe ẹru ewe temi de, n ko si
ru iru ẹrù bẹẹ ri, tifẹtifẹ ni mo fi ru u ṣugbọn o wọ mi
lọrun tobẹ̀ ti n ko fi le ba awọn ẹgbẹ mi, nitori mo fẹran yin gan-an ni, ẹyin ni baba wa, ẹyin ni baba
agbalagba, ẹyin ni baba wa, ẹyin ni baba ajanaku,.
ẹyin ni baba wa, ẹyin ni baba ìmàdò, ẹyin ni baba
wa, ẹyin ni baba agbọnrin, ẹyin ni baba wa, ẹyin ni
baba kọlọkọlọ, ẹyin ni baba wa; ẹyin ni baba ewurẹ,
ẹyin ni baba wa; ẹyin ni baba aguntan, ẹyin ni
baba wa; ẹyin ni baba ẹyẹle, ẹyin ni baba wa;
ẹyin ni baba adaba, ẹyin ni baba wa ; ẹyin ni baba
òjòlá, ẹyin ni baba wa; ẹyin ni baba agbebọ, ẹyin
ni baba. wa; ẹyin ni baba eniyan , ẹyin ni baba wa ;
ẹyin ni baba eniyan , ẹyin ni baba wa ; ẹyin ni baba
eniyan , ẹyin ni baba wa."

33


ALABAPADE ÌRÈKÉ-ONÍBÙDÓ

" Bayii ni ologbo-ijakadi sọrọ niwaju ọba, ibi ti o si
ti n wi pe ' Ẹyin ni baba wa ' bayii, ọba pàápàá tilẹ ti
gbagbe ohun ti oun i ba ṣe, o ki i pe o ku abọ ni.

" Iwọ ọrẹ mi, alailaanu ẹranko gbáà ni ologbo-ijakadi,
igba ti o de ile ko dakẹ bẹẹ , igba ti o di owurọ ọjọ keji
o lọ si oke odo, o ke si ẹkun ni odi keji o ni:

"'Ọrẹ mi, o ku owurọ yii o, o mà si ku ẹru àná,
ṣe ọrun kò dùn ọ o ?" Ẹkun náà dahun o ni, ' Tani
alakọri rẹ n sọrọ si ? Mo sẹbi ori rẹ máa tì ọ ki o wa
lana ni, ana náà ni iwọ i ba ti ri aye mọ." Nigba ti o wi
bayii ologbo-ijakadi bu sẹrin, o rẹrin, o rẹrin titi o ni:
"Ta ni kò wa ? Ta ni kò wa ? Mo wa iwọ ni kò mọ
o, emi ti mo ti mọ—ọ ti ki i ṣe oni, mo ṣai mọ pe tori
mi ni ọba ṣe ran gbogbo wa l'oko ?—Gbọ, emi ni mo
wà ninu ewe ti o gbe bọ̀, emi l'o gbe tewetewe, iwọ
ni alaaaru mi, iwọ l'o gbe mi de 'le, igba ti o kù diẹ ki o
kọja odo kekere kan o gbagbe ti o wi pe ewe n ta ọ lori ?
Ori kò dede ta ọ emi ni mo fà ọ ni irun ; igba ti mo si
tu itọ le ọ lori o wi pe ewe tutu, igba ti o si de ile tan ti
iwọ ati ọba sọrọ titi ti o lọ emi náà jade ninu ewe mo
lọ ki ọba.'

" Ọrọ yii dun ẹkun to bẹ ti o fi jẹ wi pe nigba ti o de
ile ko le jẹun, igba ti iyawo rẹ̀ si bi i leere pe ki o sọ
fun oun bi ọran naa ti ri o ni, ' Ani emi ni mo gbe ologbo-
ijakadi de'le lana." Iyawo rẹ̀ dahun o ni ' Gbe tani
de'le ?" O ni, ' Gbe ologbo-ijakadi de'le ni.' Iyawo
rẹ̀ tun dahun o ni, ' Bawo ?" Ọun náà si tun fesi o ni :
" Àṣé ewe ti mo gbe, ti mo gbe ti oko wa fun ọba lana,
ologbo-ijakadi ti di ara rẹ̀ sinu rẹ̀. Emi ko si mọ, mo
de oko mo ba ewe mo gbe ewe ni." Iyawo rẹ̀ tun ni,
 Iwọ de oko o ba ewe o gbe ewe, o ko mọ elewe ati
ohun ti o wà ninu ẹwe! Ẹni ti o ba ti gbe ewe ni igbe-
kugbe dandan ni ki oluwarẹ̀ gbe ijangbọn mọ ewe.'

34

ALABAPADE ÌRÈKÉ-ONÍBÙDÓ

" Nigba ti iyawo ẹkun sọ bayii inu tubọ bi i o wa
beere o ni, ' Ewo ni ṣiṣe bayii ?" Iyawo rẹ̀ ni, 'O jẹ
lọ wi fun ọba ki ẹ wa bi ẹ ti maa ṣe ti ologbo-ijakadi
yii si, eyi mà su mi o.

Ẹkun gba imọran iyawo rẹ̀, nigba ti o si di ọjọ
keji o lọ sọ fun ọba. Nigba ti ọba gbọ itan náà o ya a
lẹnu gidigidi o ni, ' Ẹranko náà tilẹ fẹ ṣe nnkan pẹlu rẹ
ni, afi, bi o ba mura dáadáa bi o ba di ọtunla ki o jẹ ki
n ri ọ.'

" Nigba ti o di owuro ọjọ keji ẹkun pa agbọnrin
meji o fi wọn ranṣẹ si ọba ki inu rẹ̀ ba dun si... "

" Igba ti o di ọjọ kẹta o lọ si ọdọ ọba gẹgẹ bi ero wọn,
wọn si pa ero bi awọn o ti ṣe ti awọn o fi le mu ẹranko
náà . Wọn pa ero bayii pe ki ọba se ase nla kan ki o si
pe gbogbo awọn ẹranko si ase náà ki o ranṣẹ pataki
gan-an si ologbo-ijakadi gẹgẹ bi àmì wi pe oun fẹran rẹ̀
pupọ.. Eleyii yoo jẹ ọna pataki lati fi mu ẹranko náà ,
nitori, lọna kini, ologbo-ijakadi fẹran ounjẹ ju ẹgbẹ rẹ̀
lọ, lọna keji pẹlu, bi o tilẹ jẹ pe ki i ṣe ọran jagudapaali
pe ki ẹni ti ọba ba pe wa, sibẹsibẹ, oju yiya ni yoo
jẹ bi ọba ba pe ẹnikan ti o kẹ lati wa. Ṣugbọn gẹgẹ
bi eto wọn, gbogbo owo ti ọba ba máa na lọjọ náà , ẹkun
ni yoo san an. 

"? Ki a má fa ọrọ gun lọ bi ilẹ bi ẹni, ọba gbe agogo
si ode o lu u o pe gbogbo ẹranko ki wọn wa jẹ ase
ni afin oun, o da ọjọ mẹ́sàn-án fun wọn. 

" Lẹyin eleyii wayi, ọba ran ọlọpaa ibilẹ meji ti wọn
ti gba okùn, obinrin meji pataki ni aafin pẹlu iwẹfa
meji ti o ba awọn obinrin náà lọ, o tun ran ìlàrí meji
pẹlu ijoye meji ti wọn ṣe pataki laaarin awọn ẹranko
o ni ki wọn lọ si ọdọ ologbo-ijakadi ki wọn ki i fun 
oun ki wọn si wi fun un pe ki o ma ṣe ya a lẹnu rara
lati ri i wi pe oun ran awọn ti oun ran, oun ṣe bẹẹ  nitori oun

35


ALABAPADE ÌRÈKÉ-ONÍBÙDÒ

fẹ fihan pe oun fẹran ologbo-ijakadi Pupọ ati wi pe oun
fẹ fi i ṣe ọrẹ ki o máa wọle ki o máa jade ni aafin ki o si
di ẹni ọwọ ni arin awọn ẹranko.

"Nigba ti awọn wọnyi de ọdọ ologbo-ijakadi. ko
fihan rara pe oun mọ ero wọn. O ṣe wọn ni alejo de ibi gẹẹ, o yọ mọ wọn gan-an , o si ranṣẹ pada wi pe ki ọba
máa reti oun ninu aṣọ nla, oun ati idile oun ni ọjọ 'ase nla náà .

" Werewere ologbo-ijakadi lọ wa awọn òkété mejila
o fun wọn ni owo o si fun wọn ni ounjẹ o ni ki wọn
bẹrẹ si gbẹ ilẹ, ki wọn gbẹ ẹ lati ile oun de iyara ọba
ni afin. Werewere awọn náà mura wọn n ba iṣẹ lọ.
Lẹyin eyi, o lọ si ọdọ awọn ẹyẹ inu igbo o gba oniruuru
iyẹ lọwọ wọn.

" Akukọ kọ aikọ ni ọjọ ase yii, o ji iyawo rẹ̀ o mu
oje igi ti o lagbara gbogbo o fi pa ara o si wi fun iyawo
rẹ̀ ki o máa to awọn iyẹ wọnni mọ oun lara, wọn to
iyẹ mọ ọn lara patapata o wa ku oju ati ẹsẹ. Ó mu
ẹfun oun osùn o fi ṣe ọnà si oju patapata o si tun mu
ẹfun oun osùn o fi pa gbogbo ẹsẹ o si wọ bata idẹ, ko
si ẹni náà ti o mọ ologbo-ijakadi ri ti o le wi pe oun ni
mọ ni ọjọ ti a n sọ yii.

" Bayii ni ẹranko naa ṣe, nigba ti o si ri i pe ọpọlọpọ
awọn ẹranko ti pe si ibi ase, o bọ si inu iho o mura o
di ile ọba. O de iyara ọba gan-an ni gbogbo awọn ẹranko
fẹ bẹrẹ si máa jẹun, nigba ti o si mọ pe ko si ẹnikan ni
iyara naa mọ ti gbogbo wọn wà ni ẹ̀dẹ̀, o bọ si iyara.

" Lairotẹlẹ ologbo-ijakadi kigbe nla o ni, ' Gbogbo
ara aye ol—I—I-— I— gbogbo ara aye ol—I—I
—I— baba ọba ti ode ọrun de ol—I—!'—I—'

" Nigba ti ologbo-ijakadi ke bayii lati inu iyara
gbogbo awọn ẹranko dakẹ minimini. Were o ,ṣi ilẹkun
nigba ti wọn si ri i ti wọn si n fẹ sa lọ o ni ki wọn

má sa wi pe oun ni baba ẹkun ati wi pe inu oun dun lọrun
36

ALABAPADE ÌRÈKÉ-ONÍBÙDÔ

l'o jẹ ki oun wa, inu oun dun pupọ lati ri i bi ọmọ oun ti
n ṣe ariya ni ode aye ni oun wi pe ki oun wa bẹ ẹ wò. Imu
ni ẹranko náà fi n sọrọ fun wọn ohun rẹ̀ dabi ohun eegun
ko si si ninu awọn ẹranko náà ti o le mọ rara
wi pe ki i ṣe baba ọba ni.. Were gbogbo wọn n jo yi
ologbo-ijakadi ka nitori ọba pàápàá fi ijo si i, ẹni ti
ologbo-ijakadi ba rẹrin si lọjọ náà oluwarẹ a maa fi ṣe
fọrifọri ni. Erin jo titi igi fi n wo, ẹkun, jo titi o tẹ
ẹranko meji pa, ọbọ takiti titi ori rẹ̀ fi bo, agbọnrin
Jo titi iwo oni rẹ̀ fi kan danu, ayọ náà si pọ pupọ fun
ọba ni ọjọ yii nitori baba rẹ̀ ti ọrun wa ki i.

" Nigba ti o ṣe ologbo-ijakadi ni oun fẹ jẹun ; kiakia
ni ọba paṣẹ ki wọn gbe eyi ti o dara ju lọ ninu ounjẹ
náà fún un. Igba ti ounjẹ de ologbo-ijakadi ni ki ẹkun wa
fi ounjẹ náà nu oun eleyi si jẹ nnkan ayọ patapata fun ẹkun
nitori iyi ni fun un pe oun ni anfaani ati fi ounjẹ nù un.
Nigba ti o pẹ ti o ti n fi ounjẹ yii nù un, ologbo-ijakadi
wi fun un ki o lọ re eekan rẹ̀ nitori o n gun oun lẹnu, o ni,
" Lọ re eekan rẹ ṣọbọlọ.' Were ni ẹkun re eekan rẹ̀.

" Nigba ti ayederu baba ọba yii jẹun tan o sọrọ ẹkun
daadaa niwaju awọn ẹgbẹ rẹ̀ o ni o fi ounjẹ náà si oun lẹnu
dáadáa, bi oun ti fẹ, ati pe nitori o ṣe iṣẹ náà dara bẹẹ , oun
fẹ ṣe oogun pataki kan fun un loju awọn ẹranko. O ni
ki ẹkun tẹ ọwọ silẹ ẹkun si ṣe bẹẹ : nigba ti o ṣe bẹẹ tan
ologbo-ijakadi ṣe igbọnsẹ si i o ni, ' Nnkan pataki ni
iwọ n wo ni, igbọnsẹ ara ode ọrun ni, fi igbọnsẹ náà ra
ori rẹ... Pẹlu ayọ ni ẹkun fi ṣe eyi pẹlu. O fi igbọnsẹ
ologbo-ijakadi ra ori, ori ẹkun ri mọyanmọyan o si
bẹrẹ si rùn bi ọbẹ̀ ijọ mẹjọ. Ẹkun di ẹni ti n ru igbọnsẹ
ologbo-ijakadi kiri, igbọnsẹ onigbọnsẹ, ọkẹ aimoye
awọn eṣinṣin fi atari ẹkun ṣe ibugbe, igba miiran oun
pàápàá a ti gbagbe ijangbọn ti oun gbe le ori, a fi ọwọ

37


ALABAPADE ÌREKÉf-ONIBODO

kan ori, igbẹ a si tun ba a ni ọwọ ara rẹ̀ si bẹrẹ si rùn
lati ori de isalẹ koko.

 Eyi ti o si tilẹ tan wa buru ju gbogbo rẹ̀ patapata
ni pe ologbo-ijakadi tu itọ si ẹkun lọwọ o ni ki o fi ra
oju ki o si tọ ọ si ẹnu, ẹkun si tun ṣe bẹẹ , igba ti o wa
ṣe eyiini tan ni o ni ki ẹkun tun gbe ori rẹ̀ wa ki oun fọn
ikun si i, ẹkun tun ṣe bẹẹ oun náà si fọn ikun le e lori.
Iwọ ọrẹ mi, o ko ri i: wi pe ika ni ẹranko náà dan ?—O
yagbẹ le ẹni ẹlẹni lori tan, o tutọ si i ni atẹlẹwọ, o
tun fọn ikun le ori olori.

" Pẹlu ayọ ni ẹkun gba gbogbo iwọsi wọnyi, nitori
nnkan iyi nla ni wi pe oun ni baba ọba n fi iyi fun to bẹ.

"" Ki a má sa fa ọrọ gun lọ titi, bẹẹ ni ologbo-ijakadi
fi iya lọ ẹkun titi ilẹ fi ṣu ti o ki gbogbo awọn ẹranko
ti o wà ni bẹ ti o sure fun gbogbo wọn ati fun ọba pẹlu,
lẹyin eyiini ti o bọ si iyara ti o yi wọ inu iho ni tirẹ̀
lẹyin ti o jẹun yo bamubamu.

" Nigba ti o di owurọ ọjọ keji ologbo-ijakadi wẹ̀, o
ṣe faari dáadáa , o wa lọ duro si eti omi ti o pin ile rẹ̀ àti ilé ẹkun ni iya, o ke si ẹkun o ni, ' Ọrẹ mi, o ku aarọ
yii o, o si ku igbadun àná, ṣe àná dun daadaa ?'

" Nigba ti o wi bayii ẹkun náà fesi o ni, ' Iwọ olori-
buruku, tani iwọ n ba sọrọ ? Ṣe ẹṣẹ rẹ l'o n le ọ kiri,
ṣe oun l'o le ọ ti o ko wa wo nnkan àràmòdà ti gbogbo
wa ri lana. Lọ beere lọwọ gbogbo awọn ẹranko, wọn
o si wi fun ọ ohun ti o ṣẹlẹ lana. Ṣe ọwọ rẹ ni emi kò
ti jamọ nnkan kan, emi ki i ṣe ẹni kekere lọwọ awọn ẹranko.
Mo fẹ sọ fun ọ, emi ni iyi lọwọ awọn ara aye, emi
tun ni iyi lọwọ ara ọrun. Ẹrankẹran ti o ba ri, bi i
leere, yoo si wi fun ọ pe baba ọba ti ode ọrun wa lana,
ko si ẹran náà ninu gbogbo awa ti a wa si aafin lana ti yoo wi pe baba ọba yẹ oun si bi emi lana. Wo ori mi, oogun
ti mo fi ra a lana ko i ti i tan nibẹ, baba ọba ni o fi fun

38

ALABAPADE ÌRÈKÉ-ONÍBÙDÓ

mi, ọba pàápàá ko tilẹ ri gbà ninu oogun náà . Aanu rẹ ṣe
mi, iwọ ologbo-ijakadi, ẹṣẹ rẹ n le ọ kiri, o n le ọ kaakiri
ode aye o si n mu ọ padanu ọpọlọpọ nnkan. Ṣugbọn
sibẹ, o n sa kiri bẹẹ ṣa ni, ọwọ mi n bọ wa bà ọ ni ijọ
kan, emi gan-an ni mo máa ri ẹyin rẹ.'

" Bayii ni ẹkun wi fun ologbo-ijakadi, iwọ ọrẹ mi ;
nigba ti onitọhun náà si máa da a lohun, o fun un ni esi
ti o jẹ pe ibanujẹ ẹkun ko ṣe esọ. Ologbo-ijakadi ko
awọn iyẹ lọwọ, igba ti o si na iyẹ wọnni soke o ni,
" Ẹkun, ẹkun, ẹkun, aanu rẹ ma ṣe mi o, o ko mọ pe
ẹni ti a ko ba le mu ọwọ Ọlọrun Ọba ni a n fi i le! O
n lepa mi nitori emi kere, iwọ kò mọ pe bi ọwọ ọmọde ko
ti le to pẹpẹ bẹẹ naa ni ti agbalagba ko le wọ akengbe ! Ko
si baba ọba kan nibikan, ologbo-ijakadi ni baba ọba.
Wo o, iyẹ ana ni yi, emi ni mo tò wọn mọra; wo o
ẹfun ati osùn mi ni yi, emi ni mo fi wọn pa ọwọ ati
ẹsẹ mi, emi ni mo yagbẹ si ọ lori, emi ni mo tu itọ si
ọ lọwọ, emi ni mo si fọn ikun si atari rẹ : wo bata idẹ,
eyi ti mo wọ si ẹsẹ nigbati mo njo lana ni yi, emi ni mo
jokoo ti mo wi pe ki o máa fi ounjẹ nù mi, emi ni mo si
wi pe ki ọ lọ re eekan rẹ ti o ri ṣọbọlọ. Nitori naa, ẹkun,
iya mà jẹ ọ o, tun lọ wi fun iyawo rẹ iya ti mo fi jẹ
ọ lẹyin ti mo pa ọ l'ọmọ jẹ tan. Ki ori rẹ gba ọ lọwọ
wahala rẹ yii, lọwọ ijangbọn ọsan ati ijangbọn oru ati
lọwọ rogbodiyan airotẹlẹ gbogbo, mo fẹ ki o mọ pe
o ko le ri nnkan fi mi ṣe rara, emi ni mo maa ri ẹyin rẹ.'

" Nigba ti o pari ọrọ rẹ̀ tan o fo soke o rẹrin nla o
ni, Emi ologbo-ijakadi, a bi igbọnsẹ bo ori ẹkun mọlẹ
bàtàkùn.' '

" Bayii ni ẹranko náà bẹrẹ si fi ẹkun ṣe yẹyẹ, nigba ti
ẹkun ronu titi o bu si ẹkún, ẹkún náà l'o sun lọ si ile.

" Nigba ti o de ile ti iyawo rẹ̀ ri i ti o n sọkun ti o
bẹrẹ si bi i ko tete sọrọ rara igba ti ọ si máa sọrọ, o sọrọ

39


ALABAPADE IREKE-ONIBUDO

pẹlu ikanra o ni, 'Iyawo, ologbo-ijakadi fi 'gbọnsẹ ra mi lori." Iyawo rẹ̀ ni ' Hin, ki l'o ti wi ?" O si tun
dahun bayii pe ' Ani Ologbo-ijakadi fi 'gbọnsẹ ra mi
lori." Iyawo rẹ̀ tun beere o ni, ' Ologbo-ijakadi fi 'gbọnsẹ ra ọ lori ?" Ẹkun kò tun fesi mọ nitori inu n bi i,
iyawo rẹ̀ ba patẹwọ popo o rẹrin ke ke ke o ni,' Ewo
ni ti 'gbọnsẹ kẹ, ologbo-ijakadi fẹ pa ọ ni? ' Iyawo
ẹkun ba fi igbe ta o ni ' Ẹ gba mi o, ologbo-ijakadi
n gbọnsẹ ra ọkọ mi lori o.'

.. Bayii ni iyawo rẹ̀ ke o si gba ọkọ rẹ̀ ni iyanju
ki o lọ tete sọ fun ọba ki wọn wa bi wọn ti maa ṣe 
ọran ologbo-ijakadi si. Were ẹkun náà dide o di ile
ọba. Nigba ti o de ọhun o ko ohun gbogbo ti oju rẹ̀ri silẹ o ro o patapata. Ọba pàápàá ko mọ igba ti oun
bẹrẹ si rẹrin, igba ti o si wo ipakọ ẹkun o tun ri diẹ
ninu igbọnsẹ ti o kù bẹẹ ni ẹkun ti gbiyanju ati nù un
nù o. Ọba ni 'Njẹ ara igbọnsẹ náà kọ ni yi ni ipakọ
rẹ yii ?' Oun náà dahun o ni ' Mo tilẹ ti fi ori ra igi fi
ori ra igi ori n fọ mi.

 Nigba ti ọba ronu titi o wa pinnu nnkan ti o le ṣe
ti yoo fi fẹ oju ologbo-ijakadi ku nitori iru iwa ti o hù
náà bi i ninu, lọna kini, oju yiya pataki l'o jẹ si ọba
pàápàá , ọba pe e si ibi ase ko wa asẹyinwa asẹyinbọ
ọba pàápàá tun ni lati dọbalẹ fun un lọjọ ọdun ti a n sọ
yii nitori o ṣebi baba oun ni. Ọran náà ko dara rárá, ẹranko naa fi oju wọn ri nnkan.

" Ero ti wọn tun wa pa ni pe, ki ọba ṣe bi ẹni pe
ko gbọ nnkan kan, ki o lọ ranṣẹ pe ologbo-ijakadi pe ki
o wa igba ti o ba de ki o di ẹkun si inu apo kan ki o gbe
apo náà fun un wi pe ki o lọ fọ ọ fun oun.

." Loootọ wọn ranṣẹ lọ pe ẹranko náà ni ọjọ kan ọba
si gbe apo yii fun un, o ni ki o lọ fọ ọ fun oun ninu odo,

40

ALABAPADE OREKE-ONIBUDO

ki o fọ ọ ki apo náà mọ dáadáa . Oun náà gba a pẹlu ayọ,
o wi fun ọba pe oun o fọ apo náà ni kiakia, o lọ.

" Ologbo-ijakadi mọ pe ẹkun ni o wà ninu apo ki
o to gba a, bi o si ti jade okùn ni o wa ti o fi di apo
náà lẹnu ti o fun un tobẹ ti o fi jẹ pe ẹkun ko le jade afi
bi wọn ba tu u.

" Nigba ti o ṣe bayii tan o gbe ẹkun o n lọ, nigba ti
o rin diẹ o ri agbẹdẹ kan o si ya si ibẹ, o rọra mu ọwọ
o fi tẹ apo wo o si ri ibi ti ori ẹkun wà, igba ti o ṣe bẹ
tan o bẹ alagbẹdẹ, ki o fun oun ni ọmọ owú, onitọhun
náà si fun un, nigba ti ọmọ owu de ọwọ rẹ̀ tan o fi gbogbo
agbara gbe e o fọ ọ mọ ẹkun lori; agbari ẹkun si tuka,
ibẹ ni ẹkun pari aye tirẹ̀ si. 

"" Lẹyin eyi ẹranko náà gbe apo lọ si odo o fọ ọ o si
mu un wa si ọdọ ọba. Ọba gba a pẹlu itiju ati pẹlu
ibẹru nitori ko ri ibi fi ara pamọ si mọ o ti wa daju
pe ibi ologbo-ijakadi ni o n wa ọrọ náà si tun ba a lẹru
nitori ko gburo ẹkun bẹẹ ni ati beere rẹ̀ lọwọ ologbo-ijakadi
ti di itiju ati iṣoro, ṣe ni awọn mejeeji fi imu ki ara wọn,
oun wọ iyẹwu, onitọhun náà ba ile rẹ̀ lọ.

" Nigba ti ologbo-ijakadi de ile, o da ina o si sun
ẹkun, o kun un, o ge e wẹlẹwẹlẹ, o ni ki iyawo oun ko
o si ikoko, onitọhun náà si ṣe bẹ, wọn se ẹran náà o jinna.
patapata. 

"Inu ologbo-ijakadi dun pupọ bi o ti n wo ẹran
ẹkun ninu ikoko o si mura o ṣire lọ si ọdọ aja ni agbẹdẹ
nitori aja ni alagbẹdẹ.

" Igba ti o de agbẹdẹ o ba aja nibi ti o ti n fi ina o
si wi fun un ki o jẹ ki oun ba a fi i, aja dupẹ o si fun un
ni ẹwìrì. Igba ti o mọ pe ọwọ oun ba ẹwirni tan o bẹrẹ si
fi ẹwiri sọrọ bayii wi pe: ' Ikoko ẹkun ni ile bẹ̀rẹ̀kẹ̀tẹ̀,
bẹ̀rẹ̀kẹ̀tẹ̀, bẹ̀rẹ̀kẹ̀tẹ̀, ikoko ẹkun ni ile bẹ̀rẹ̀kẹ̀tẹ̀, bẹ̀rẹ̀kẹ̀tẹ̀,
bẹ̀rẹ̀kẹ̀tẹ̀ ete'—bẹẹ ni aja mọ itumọ ẹwìrì. Igba ti o ṣe

41

ALABAPADE ÌRÈKÉ-ONÍBÙDÓ

aja rọra dide o ni oun fẹ bọ si ẹyinkunle; kò bọ si
ẹhinkunle kan ile ologbo-ijakadi l'o lọ. Nigba ti o de
ọhun o ba iyawo rẹ̀ o ni, ' Baale rẹ ni ki n gbe ikoko
ẹkun ti o se wa.' Eleyii ya iyawo ologbo-ijakaádi lẹnu,
ṣugbọn nigba ti ko jẹ pe aja mọ nnkan kan nipa rẹ̀ tẹlẹ
ti o si wa beere bẹ o gbà pe ọkọ oun l'o ran an.

" Were ti aja ti gba ikoko ẹran tan ile rẹ̀ l'o ba lọ.
O de ọhun o jẹ iba ti o le jẹ o ko iyoku si inu ikoko
ọbẹ tirẹ̀ o gbe ofo ikoko ranṣẹ si iyawo ologbo-ijakadi,
lẹ́yìn náà o pada lọ si agbẹdẹ.,

"O ba ologbo'. Ijakadi nibi ti o gbe n fi ẹwìrì ṣire ti
o n wi pe 'Ikoko ẹkun ni ile bẹ̀rẹ̀kẹ̀tẹ̀, bẹ̀rẹ̀kẹ̀tẹ̀,
bẹ̀rẹ̀kẹ̀tẹ̀? o si dakẹ o ki i, o ni o ku iṣẹ o, oun náà si mu
ọmọ owu o n  lu irin, '

" Igba ti o pẹ diẹ o gba ẹwiri lọwọ ologbo-ijakadi
nibi ti onitọhun ti n fi ẹwiri wi kikankikan pe 'Ikoko
ẹkun ni ile bẹ̀rẹ̀kẹ̀tẹ̀, bẹ̀rẹ̀kẹ̀tẹ̀, bẹ̀rẹ̀kẹ̀tẹ̀,' oun náà wa
bẹrẹ si fi ẹwiri dahun o ni, ' Mo jẹ ẹ tan, mo jẹ ẹ tan
Porogodo, porogodo, porogodo, mo jẹ ẹ tan, mo jẹ ẹ
tan porogodo, porogodo, porogodo.'

" Nigba ti ẹranko naa bẹrẹ si ṣe akiyesi ọrọ yii ara fun
un, o dide o ni oun fẹ lọ si ile. Bi o ti de ile ni o ke si
iyawo rẹ̀ o ni ' Ikoko ẹkun mi n kọ ? '

" Eleyii ya iyawo lẹnu o ni, " Ṣebi ìwọ l'o ni ki aja
wa gbe ikoko ẹkun lọ! Ṣe o ko tilẹ wi pe emi máa jẹ
nibẹ, tabi mo mọ bi ẹ ti ṣe sọrọ pọ titi o fi kan ikoko
ẹkun ni ?'

.. Kini ologbo-ijakadi gbọ bẹẹ, ṣe —Oju rẹ̀ ti pada
kiyakiya nitori o jẹ ẹranko ti o fẹran ounjẹ, ṣugbọn ko
gbọdọ lọ sọ fun ọba, ile ẹjọ awọn ẹranko ni o lọ,
Kọlọkọlọ ni alaga ninu ile ẹjọ wọn nitori o jẹ ọlọgbọn
ninu awọn ẹranko igba ti o ba si jokoo tan ni awọn
oluranlọwọ rẹ̀ to máa jokoo. Awọn ti o n ran an lọwọ

42

ALABAPADE ÌRÈKÉ-ONÍBÙDÓ

ni Ọgbẹni Ajanaku, Ọgbẹni Ìmàdò, Ọgbẹni Àgbàlàngbó,
Ọgbẹni Ìnàkí, Ọgbẹni Agunfọn, Ọgbẹni Ẹfọ̀n, ati
Ọgbẹni Ikooko. Ikooko ni o máa n jokoo tẹ le Kọlọkọlọ ti
o jẹ alaga nitori o jẹ ibatan rẹ̀. Gbogbo awọn wọnyi
ni wọn si ti mọ iru ẹranko ti ologbo-ijakadi jẹ.

" Igba ti o tilẹ kọ de ile ẹjọ wọn ko ri aye da a
lohun nitori wọn n ṣe ẹjọ kan lọwọ.. Ijimere ni wọn
pe ni ẹjọ náà . Ijimere jẹ ọga ile-ẹkọ awọn ẹranko,
ibi ti o si ti n kọ akata lona ti yoo fi mọ ibi ti takute
ba wà ni idi ọgẹdẹ, ti akata ko tete mọ ọn, o gba a
ni inu, ẹjẹ ni akata bẹrẹ si ṣu, ẹjẹ náà l'o si pa a, awọn
ara ile akata ba pe Ijimere l'ẹjọ, ẹjọ náà si le gidigidi.
Laaarin awọn ẹyẹ ni awọn ẹranko ti máa n gba lọya
wọn bi ẹjọ́ ba de nitori awọn ẹyẹ le sọrọ pupọ.. Lọya.
Ijimere ni akoko yii si ni ìbákà, ṣugbọn ko ri aaye wa
ṣe ẹjọ náà nitori idiwọ ile, Adaba ni o ranṣẹ si ki o ṣe
ẹjọ náà fun oun bẹẹ ni jẹẹ jẹẹ Ọgbẹni Adaba pọ jù, Adaba
ba ẹjọ Ijimere jẹ, o n ṣe ẹnu kábokàbo a si máa pe woro
ọrọ kan ni igba ẹgbàágbeje. Ọrọ náà buru fun Ijimere,
wọn fi i si ẹwọn ayeraye, wọn ni ki o máa gun igi
titi ọjọ aye rẹ̀, oun ati iran ọmọ rẹ̀ laelae. Ati ọjọ náà 
ni Ijimere ti di ẹranko ti o n gun igi kiri.

" Nigba ti wọn pari ẹjọ Ijimere tan ni wọn to gbọ
ẹjọ ologbo-ijakadi, nigba ti o si ro ẹjọ fun wọn ko wi pe
ẹran ẹkun ni aja jẹ, o sa wi pe o ji oun ni ẹran jẹ ni, bi
o ba darukọ ẹkun oju kan naa ni wọn iba pa a si, nitori
ijoye pataki ni ẹkun laaarin awọn ẹranko.

"Nigba ti ologbo-ijakadi ro ẹjọ tan wọn ranṣẹ lọ
mu aja wi pe ki o wa ro ti ẹnu rẹ̀ bi o ti ṣe hu iru iwa
ole bẹẹ . Ṣugbọn ki ẹni ti wọn ran to de ile aja, aja ti
sun ti ina o fi epo pa ara o mu ẹyin adiẹ meji o ko o
si ẹrẹkẹ, Igba ti wọn jiṣẹ fun un, o ni ara oun ko ti le
lati oṣu mẹta ati nitori náà oun ko tilẹ ti i fi oju kan ologbo-

43


ALABAPADE ÌRÈKÉ-ONÍBÙDÓ

ijakadi lati ọjọ ti ara oun ko ti le. Ọlọpaa ti wọn ran
wa wi pe dandan o ni lati tẹ le oun, aja náà ba mu ọpa
o fi n tilẹ̀ lọ.

" Nigba ti o yọ si awọn ẹranko ẹnu yà wọn pupọ
nigba ti o si máa ro ẹjọ o ni, ' Lati oṣu mẹta ni mo ti
n yagbẹ ti mo n bì.' Bi o ti wi bẹ tan o fi eyin fọ ọkan
ninu awọn ẹyin ẹrẹkẹ rẹ̀ o pọ̀ ọ silẹ, gbogbo awọn
ẹranko si ṣebi èébì ni. Nigba ti wọn si maa dajọ wọn
da ologbo-ijakadi lẹbi iku, kumọ ni wọn si fi lu u pa.

" Bayii ni wọn pa ologbo-ijakadi, oṣuwọn ti oun ti
fi wọn fun ẹkun náà ni wọn fi wọ̀n fun un, igba ti wọn
lu u pa tan wọn pin ẹran rẹ̀ si oriṣiiriṣii ọna, wọn
pin in laaarin awọn ẹranko.

" Iwọ ọrẹ mi, mo ro pe eyi ti mo sọ ni ti alẹ yii to,
mo fẹ lọ sun, mo si woye pe orun ko ni pẹ kun iwọ
náà , o daarọ o, ki Olodumare jẹ ki a fi ire pade lọla."

Lẹyin igba ti Ireke-onibudo sọrọ bayii tan, o dide,
o wọ iyara ibi ti a fun un ni ile wa wi pe ki o máa gbe,
o, ti ilẹkun rẹ̀.

Emi náà wọle tọ iyawo mi lọ a si sun lọ ni tiwa.

ỌJỌ KEJI ALABAPADE ÌRÈKÉ-ONÍBÙDÓ.

O pẹ diẹ ki n to ji ni owurọ ijọ keji, iyawo mi ti ji
wọn si ti fẹrẹ wa ounjẹ tan. Bi mo ti dide ti mo yọju
ni iyara bayi, Ireke-onibudo ni mo ri, o dahun o ni,
" Ọrẹ mi o ku aarọ yii o,' Emi náà si fesi mo ni, ' Hò,
a o ji bi? Ẹ ku abọ ana o.'

Lẹyin náà mo dìde mo bọ si ita, mo mu orín mi mo
n rùn un, ibi ti mo sì ti n ṣe eyi ọkunrin náà dahun o ni,
" Tete parada, tete parada, ọrẹ mi, ọjọ n lọ." N ko tilẹ
kọ mọ pe emi ni o n ba sọrọ afi igba ti o tun kọju si
mi ti o ni, ' Ọrẹ mi, iwọ ni mo n ba wọ Igba ti o wi
bayii tan ni emi náà fesi, mo ni, ' Tabi emi ni ẹ n ba wi?
Ẹ jọwọ ẹ mu suuru diẹ o, orin ni mo ṣẹṣẹ n rùn lọwọ,
igba ti mo ba ṣe eyini tan n o bu omi s'ara, lẹyin naa,
ẹyin ati emi o wọle a o fi ounjẹ si ẹnu, ẹyin náà wayi
ni iṣẹ oni to bẹrẹ. 

Bayii ni mo wi, ko si da mi lohun mọ, o bọ si iyara rẹ̀ oun ati awọn ọmọ rẹ̀ si bẹrẹ si ọrọ i sọ. Nigba ti mo
wẹ̀ tan mo ke si i ki a wa jẹun, igba ti a si jẹun tan
wayi ni mo to wa bọ si ọọdẹ mi ti mo jokoo ti mo pe oun
náà ti o jokoo ti mi, igba ti o si jokoo tan ni o wi fun mi pe
ki n tun awọn ohun ikọwe mi ṣe, emi náà si ko wọn jọ,
mo wi fun pe mo ti ṣetan oun náà si bẹrẹ si ọrọ i sọ o wi pe :

" Ọrẹ mi, mo dupẹ lọwọ rẹ fun aajo mi ti o ti bẹrẹ si
ṣe lati ana, ọmọ eniyan nì ọ, ọmọluwabi ni ọ, ẹmi pàtàkì n bẹ ni inu rẹ, ẹmi ti igbe ni ga, ti iṣe eniyan ni pataki,
ti imu ki aye ẹni dara ; o ṣe e pupọ, o ṣe e gan-an , mo si
dupẹ lọwọ iyawo rẹ pẹlu, oun náà ṣe e fun wa, emi ati
awọn ọmọ mi. Ko ni ṣaiya ọ lẹnu nigba ti mo ji ni
owurọ yii ti mo n kan ọ loju, n ko dede ṣe bẹẹ rara, iṣẹ

45


ỌJỌ KEJI ALABAPADE IREKE-ONÍBÙDÓ

ti mo fẹ ki o ṣe ki iṣe kekere rara, riran ni a ran mi
si ọ wi pe ki o sọrọ ti n o ba ọ sọ fun awọn ọmọ eniyan 
n ko si fẹ ki o fi ọkan pe meji, mo fẹ ki o jiṣẹ náà bi n o
ti ran ọ.

" Emi ni Ireke-onibudo, emi ni mo ri ọ nigba ti iwọ
wà ni kekere, emi ni alakisa náà ti o duro ti ọkunrin
alaṣọ funfun ẹni ti orukọ rẹ̀ n jẹ Adeọrun ti o jẹ ọkan
ninu awọn ẹda ọwọ Olodumare ti n gbe ode ọrun.
Eniyan ni emi, ṣugbọn Adeọrun ti fi ọgbọn ode ọrun han
mi, oju mi si ti ri ọkẹ aimoye nnkan ni ode aye, itan
igbesi aye mi gan-an ni n o si wi fun ọ lonii. N o wi fun
ọ nitori ẹyin ọla, ki awọn ọmọ eniyan ba le mọ pe aye
kun fun ọpọlọpọ nnkan, o kun fun igi ẹlẹgun ati kòtò
jijin, oke giga ati igbo didi, o si kun fun ogunlọgọ ọna
ti Ẹlẹdaa le fi jẹni ni iya ti o si le fi gbe ni si ibi giga.
Emi, Ireke-onibudo, ti rin pupọ, mo ti rin pupọ, mo
rin pupọ gan-an ni, mo de ilu awọn oku nibi ti Ilẹpa n ṣe
olori wọn, mo de ilu awọn ẹja nibi ti mo wà lọwọ Àrọ̀-gìdìgbà, gbogbo nnkan wọnyi ni n o sọ fun ọ lonii.

.." Nigba ti iwọ ri mi pẹlu Adeọrun ni ijọsi mo ti kuro
ni ọmọde, nigba náà , mo wà ninu wahala ti o tobi tobẹ
ti a ko le gbadura iru bẹẹ fun ọmọ ẹni. N ko ni nnkan kan
lọwọ, eepinni pere l'o wà ninu apo mi nigba ti o ri mi.

Emi ni Ireke-onibudo, baba mi si ni Ireke-aye,
awọn eniyan n pe e bẹ nigba ti o wà laye nitori aye rẹ̀
dun bi ireke nigba kan. Iyawo ti baba mi ni jẹ meji-
logun ọmọ rẹ̀ si jẹ mejilelọgbọn, emi ni akọbi baba

, ẹmi ni arẹmọ, iya mi si ni agba gbogbo awọn aya
baba mi. Igbẹyin baba mi kò dara aye rẹ̀ ko ba si
ti ri bẹẹ bi o ba jẹ pe o fi eti si imọran iya mi, ṣugbọn
ogunlọgọ obinrin, ogunlọgọ wahala ni n mu bani.
Gbogbo obinrin ti baba mi ko jọ, kò jẹ ki iya mi mọ
nipa wọn titi wọn fi n wọle afi awọn meji ti o fẹ tẹ le

46

ỌJỌ KEJI ALABAPADE IREKE-ONÍBÙDÓ

iya mi gan-an . Igba ti awọn obinrin pupọ 'wọnni ti wọle
ni o ti di pe iya mi ko ri oju baba mi ni ilẹ mọ, gbogbo
imọran ti o yẹ ki o beere lọwọ iya mi, ko jẹ beere, a
beere lọwọ awọn ọmọ ẹyin rẹ̀. Nigba ti o ṣe, o fẹ ọmọ
olowo kan, iyawo naa l'o si sọ fun baba mi pe baba
oun n fẹ ko ẹgbẹ oniṣowo jọ ati wi pe o yẹ ki baba mi wà
ninu ẹgbẹ náà . Baba mi yọ̀, o n fẹ di olowo nla, o ko
gbogbo owo ọwọ rẹ̀ jọ o fi fun baba obinrin yii, lẹyin
ti o ko ti ọwọ ara rẹ̀ silẹ tan o tun lọ ya nibomiran.
Nigba ti wọn ra nnkan jọ ti wọn ko o lọ si idalẹ, ọja
bajẹ, o si bajẹ tobẹ ti baba mi fi bọ si inu gbese ti ọwọ
rẹ̀ ko to ẹnu mọ.

" Eyi ti o buru ju lọ patapata ni eyi: baba mi tun
ko ohun gbogbo ti iya mi ni o ta wọn lati fi san ninu
gbese yii ṣugbọn kò ká a. Iyawo ti wọn jọ pa ero
nigba ti ọran iṣowo yii máa kanlẹ tun kọ ọ silẹ bẹẹ ni
gbogbo awọn obinrin náà si bẹrẹ si kọ̀ ọ titi o fi ku iya
mi nikan.

" Nigbẹyin, aisan gbe baba mi lulẹ, inu aisan náà lo
si ku si, o wa ku emi ati iya mi a kò si ri nnkan kan
jẹun. Awọn aburo mi ti wọn jẹ ọmọ orogun ti tuka
ni ile baba mi.

" Igba ti o ṣe, aisan kọlu iya mi. Mo ṣe itọju rẹ̀ de
ibi ti ipa mi to, nigba ti o ṣe, aisan náà tubọ n buru si i,
ni owurọ ọjọ kan bayii, iya mi pe mì o ba mi sọrọ
ikẹyin rẹ̀ o ni:

"" Iwọ ọmọ mi, Ireke-onibudo, bi mo ti n wo ọrọ mi
yii, n ko ro pe mo le yọ ninu aisan yii, bẹẹ ni n ko ni nnkan kan
silẹ fun ọ. Mo fi ọ le Olodumare lọwọ, bi mo ba ti
ku tan, ṣe ni ki o jade ni ilu ki o máa lọ si ibikibi ti o
ba ri. Baba rẹ ti ta gbogbo nnkan ti mo ni ki o to ku
o si fi mi silẹ ni ihooho ni ode aye, bayii ni aye mi bajẹ
loju mi, n ko ṣe ẹnikẹni ni ibi ri, n ko si wu iwa ika si

47


ỌJỌ KEJI ALABAPADE ÌRÈKÉ-ONÍBÙDÓ

ikeji, jọwọ Ọlọrun Ọba, ma ṣai tun ẹyin mi ṣe. Ba mi toju Ireke- onibudo ninu aye, inu, ma ṣe jẹ ki o ku si
wahala bi emi, Bi ọmọ yii ba pade ìyọnu lode ayé,
Olodumare yọ ọ, bi o ba pade wahala, Olodumare yọ ọ,
bi ipọnju owo ba si de ba a, Olodumare ma ṣai yọ ọ ninu rẹ dandan.
Bayii ni iya mi sọ, nigba ti o si dakẹ, o ni ki n wa
gbe oun lọwọ mo si gbe e, afi gbigbe ti mo gbe e tan ti
o mi kanlẹ lẹkan ṣoṣo, o dakẹ le mi lọwọ.  
" Aṣọ kan ṣoṣo ti iya mi fi bora náà ni mo fi di i n kò 
si to ẹniyti n pe awọn ẹgbẹ ki wọn wa ba mi gbẹ ilẹ
oku nitori n ko le ri nnkan ti mo máa fun wọn jẹ, emi
nikan ni mo mu ọkọ ti mo gbẹ ilẹ ti mo sin iya mi. 
Eyi ti o jẹ ki nnkan naa buru pupọ ni pe ko si ẹni ti o ni owo rara ni ìran iya mi,ko tilẹ̀ si pupọ ninu àwọn iyekan rẹ̀ ti o wà laaye, ẹ̀gbọ́n rẹ̀ àgbà ti o wà laaye ti di arúgbó to bẹẹ, oju rẹ̀ ti fọ́, ko ni eyin kan ṣoṣo lẹnu, bẹẹ lakuregbe ti sọ ọ di arọ, ọjọ́ iku ti oun paapaa kò jìnnà mọ. 

Eleyii yoo fihan ọ pe ipo ti iya mi fi mi si nigba ti
o ki aye pe o digbooṣe ko dara. Ṣokoto kan ti mo
jogun ni ile baba mi l'o wà ni idi mi nigba náà , mo ni
ẹwu akisa kan, eyiini náà l'o ri lọran mi niwaju Adeọrun,
mo si ni eepinni kan si inu apo mi. Bayii ni mo si ṣe 
ti mo jade laaarin ilu ti mo ki ori bọ inu igbo. Fun odidi 
ọjọ meje aarin aginju igbẹ ni mo wa, eso igi ni mo n
jẹ, aye pàápàá su mi, bi ẹni pe. ki ẹranko pa mi jẹ lo
ri ni ọkan mi. Igba ti o pẹ diẹ ti mo ti n rin ni awọn
rugudu ti o mu ọ ni ijọsi ri mi ti wọn mu mi lọ si
ọdọ Adeọrun, ọdọ rẹ̀ ni mo si ti pinnu pe n o máa rin
titi n o fi de ọdọ ẹnikan ti n o duro ti

" Ṣugbọn nisisiyi aye ti yipada, Olodumare ti sọ mi
48


ỌJỌ KEJI ALABAPADE ÌRÈKÉ-ỌNÍBÙDÓ

di eniyan, Adeọrun l'o si wi fun mi ki n lọ sọ itan igbesi
aye mi fun ọ.

" Nigba ti mo de ọdọ ọkunrin náà ni ijọsi ki iwọ to
de wa ba wa ọrọ ti o sọ ni yi: 'Ireke-onibudo, o wà
loni laini ẹnikan, ṣugbọn sibẹ o ni ẹnikan, o ni Olodu-
mare, ko ni ṣai duro tì ọ, iṣoro wà niwaju rẹ, nnkan
wahala ati nnkan lile bi akọ okuta gbogbo l'o si n duro
dè ọ, ṣugbọn njẹ iwọ mọ pe ẹni ti kò ba da oju kọ wahala
ki o bori wahala ko ju adiẹ lọ lode aye ? Ko tilẹ to
adiẹ. Nitori naa mu ṣokoto rẹ ki o fun un le, máa lọ, aye
rẹ yoo dara bi wura ati fadaka, lẹyin igba ti o ba ti
gun oke iṣoro rẹ tan, ọjọ n bọ ti awọn ọmọ eniyan yoo máa 
là kàkà ati de ibi ti iwọ de ati lati ni anfaani ti o wà ni
ikawọ rẹ, ṣugbọn, Ireke-onibudo, nigba ti aye ba yẹ ọ
tan, ma ṣe gbagbe Ẹlẹdaa rẹ.'

" Nigba ti o wi bayii tan ẹru ba mi mo si dahun mo
ni, " Ẹ jọwọ ọrẹ, ẹ ma ṣai sọ fun mi ẹni ti ẹ jẹ, ibi ti ẹ
ti wa, ati ibi ti ẹ n lọ." Oun naa si dahun o ni,

"Ireke-onibudo, mo ti mọ—ọ ki iwọ to mọ mi,
ọjọ ti pẹ ti mo ti n ṣe akiyesi rẹ, iku iya rẹ kò ṣe ẹyin
mi, aisan baba rẹ ko ṣe ipamọ loju mi, emi ni ọkan ninu
awọn ẹmi ode ọrun ti awọn ọmọ araye ko le ri, ti n ṣe
iranṣẹ Olodumare, Adeọrun ni orukọ mi si njẹ. Ẹmẹ-
rinlelogun ni mo neyi aye po lojoojumọ, lati máa kọ iwa
olukuluku silẹ ninu iwe iranti awọn ẹlomiran a gba
iwa rere meje wọn a gba buruku mẹjọ, awọn ẹlomiran
a gba buruku mẹwaa wọn a gba rere marun-un , awọn
ẹlomiran a gba buruku mẹrinlelogun, wọn ko si ni
gba rere kan—gbogbo iwọnyi ni yoo yọ ninu iwe mi
fun idajọ wọn.. Ṣugbọn, Ireke-onibudo, ayọ mi ni eyi
wi pe rere rẹ tayọ ibi ni ori ilẹ aye, bẹ naa si ni ti iya rẹ.'

"'Igba to sọrọ bayii tan mo tun fun un l'esi mo ni, ' Ade-
ọrun, iwọ ẹmi pataki ode ọrun, njẹ bi o ba ṣe ootọ ni

49


ỌJỌ KEJI ALABAPADE IREKE-ONÍBÙDÓ

ọrọ rẹ wi pe rere iya mi pọ ju ibi rẹ̀ lọ, èé ha ti ri ti aye
rẹ̀ fi buru to bẹ ti o ku laini nnkan kan ? '

" Ọrọ yii pa a lẹrin o dahun o ni, ' Ikawọ Olodumare
ni iku wa, ko si lọwọ rẹ ko ṣi si lọwọ mi, bi o ba ti wu
Olodumare: ni O n ṣe nnkan Rẹ̀, ohun ti Olodumare ri
ẹnikẹni kò le ri i, ẹni ti o ba ti mu lọ kuro lori ilẹ aye
O ri i pe o tọ ki eleyini lọ ni, eleyi si jẹ ọkan ninu awọn
nnkan wọnni ti ko le ye awọn ọmọ eniyan ni ori ilẹ aye.

" Iwọ ọrẹ mi, ibi ti a sọrọ de lọjọ náà ni eyi ti awọn
rugudu wọnni fi mu ọ wa ba ni, o si le ṣe akiyesi wi pe
n ko sọ nnkan kan mọ nigba ti o ti de ati wi pe emi ati
iwọ ni a jọ jade ninu igbo náà ti a jọ rin titi iwọ fi ya
si ọna oko yin ti emi kọja si iwaju ni temi.

" Ati igba ti a ti jọ pinya yii, oniruuru nnkan abami ni
o ti ṣẹlẹ si mi.

" Nigba ti mo kuro lọdọ rẹ tan mo de oko ọkunrin
kan bayii mo si yà si i, ọkunrin náà kọ abà si eti ọna.
Nigba ti mo de ibẹ mo ba a nibi ti o gbe n wa ounjẹ, ó n lọ ata lọwọ ni, nigba ti mo si ki i tan mo beere ki o jẹ ki
n ba oun lọ ata ọ̀hun, o si gba, nigba ti mo lọ ọ tan mo beerẹ
bi o ba ni iṣẹ miiran lati ṣe, o wi fun mi pe ounjẹ lasan
ni oun fẹ wa ati wi pe ki n má ṣe iyọnu, bi mo ba fẹ mo
le maa lọ.

" Nigba ti o wi bayii emi náà wa wi fun un pe mo ni
ọrọ pataki kan lati ba a sọ—o dawọ duro, mo si n ba
ọrọ mi lọ mo wi fun un pe mo n fẹ ṣe lébìrà ni ati wi pe bi
iṣẹ ba wà ki o jẹ ki n ba oun ṣe e ni oko oun. Pẹlu ayọ
ni ọkunrin náà si fi da mi lohun, o ni iṣẹ wà ati wí pé 
o pẹ ti oun ti n wa lébìrà ti oun ko ri, wi pe Ọlọrun ni
o ran mi si Oun.

" Bayii ni mo bẹrẹ iṣẹ ni oko ọkunrin náà . Nigba ti
o di ọjọ keji mo ṣe akiyesi pe o ni agbebọ adiẹ kan ti
o ni ọmọ lẹyin mo si bẹ ẹ bọya o le jẹ ki n máa ba oun

50

ỌJỌ KEJI ALABAPADE ÌRÈKÉ-ONÍBÙDÓ

tọju awọn adiẹ naa ki a jọ máa pin ọmọ ẹyin rẹ̀, ṣugbọn
o'kọ̀, o wi fun mi pe afi bi mo ba maa ra ọkan ninu 
awọn ọmọ ẹyin adiẹ náà , bẹẹ ni wọn kere pupọ, wọn
ko ju ọmọ ọjọ mẹta lọ. Mo bere iye ti yoo ta ọkan ninu
awọn ọmọ adiẹ náà , o wi fun mi pe eepinni ni, mo si ra
a bẹẹ ni mo lo eepinni ti n bẹ ninu apo mi.

.. Bayii ni mo sa ṣe ti mo jokoo ti ọkunrin náà , adiẹ
ti mo rà kò ku, o bẹrẹ si dagba, mo si n fi owo lebira
mi pamọ nitori mo n jẹun lọdọ rẹ̀.

Nigba ti o di ọdun kan gere adiẹ mi kekere ti mo
' gba o si ye ẹyin mẹjọ, mẹjẹẹjọ l'o pa, meje si jẹ 
abo ọkan jẹ akukọ. O ya mi lẹnu lati ri pe ọ̀kan ṣoṣo 
ko tilẹ ku ninu awọn adiẹ náà, nigba ti o si tun máa di
ọdun keji awọn abo wọnni tun ti ye, ọkọọkan tun ye
mẹjọ awọn ọmọ wọn tun dagba ti eyikeyi ko ku ninu wọn
bẹẹ bẹẹ mo di aladiẹ mo si ni to ọọdunrun adiẹ ki n to
bẹrẹ si tà wọn. Lọjọ ti mo kọ ta adiẹ mi mo pa pọnun mẹwaa l'oko wa.

. Ọga mi ti mo wà lọdọ rẹ̀ fẹ́ràn mi bi ẹmi emi náà 
ko si fi nnkan kan pamọ fun un, o mọ iye owo ti o wà
lọwọ mi, oun náà l'o si fun mi ni imọran wi pe eyi ti mo
gba lébìrà nì tó, o yẹ ki n da oko temi. O fun mi ni ilẹ emi náà si dupẹ lọwọ rẹ̀ pupọ. Bi ọkunrin náà ti ṣe
itọju mi jọ mi loju to bẹ ti n ko si ni ero miiran lọkan
mi ju bi n o ti ṣe san oore náà fun un. Bi alejo rẹ̀ ba de
ṣe ni a jọ n tọju rẹ̀, bi aisan ba si n ṣe e emi ni mo lo
n wa egbo igi rẹ̀, n kò kuro lọdọ rẹ̀ lẹẹkan.

.. Iyawo kan ni ọkunrin náà ni nigba ti mo de ọdọ rẹ̀
oju mi bayii ni o si ṣe ni ekeji, eyi ekeji yii náà l'o pin
wa ni iya, bayii ni. 

—" Obinrin náà jẹ ẹni ti ko ni ifẹ pipe si ọkọ rẹ̀, bi o ba
ti ri ẹni ẹlẹni a dabi ẹni ti o gun ori oye, igba ti o wà
ni wunndia ọpọlọpọ ìgbà ni ọga mi máa n ran mi lọ si

51


ỌJỌ KEJI ALABAPADE ÌRÈKÉ-ONÍBÙDÓ

ọdọ rẹ̀, igba ti mo ba si ni nnkan emi a fun un, ṣugbọn
dipo ki o fẹran ọga mi dáadáa o n kọju ìfẹ́ rẹ̀ si mi, o si
n ṣe ohunkohun lati fi wa oju mi mọra, ọrọ ọga mi ti
o maa n sọ fun mi buru a si máa wi fun mi pe iwa mi
dara ju ti ọga mi lọ, mo ni ẹwa pàápàá ju ọga mi lọ, ifẹ
temi wà lọkan oun, oun n la ala ri mi, ọkan oun ko kuro
lọdọ mi ; bi o ba ri i pe mo ra aṣọ kan oun náà a ra iru
rẹ̀, bi o ba gbọ pe mo n lọ si ibikan oun naa a ba ibẹ lọ,
bi mo ba lọ si ile, ojoojumọ ni o n wa ki mi ti o si gbe
ounjẹ ranṣẹ si mi, bi mo ba ti ri i a bu si ẹrin, bi mo
jokoo si ibikan a tẹ oju mọ mi, bi mo roju mọ ọ a fi
ẹrin da mi lohun, o jẹ ọkan ninu awọn 'oloṣi wọnni
inu eyi ti eṣu jọba si, ti eṣu ti jokoo lori itẹ ti eṣu de ade
ti wọn n huwa ìkọ̀kọ̀ si baale wọn.

." Nigba ti o pẹ titi ti n ko fẹran obinrin náà ni ìfẹ́ 
aṣiri ti o fẹ mi yii; o bẹrẹ si korira mi, mo dabi igbọnsẹ
loju rẹ̀, o korira mi lati atẹlẹsẹ de ori koko.

" Nigba ti o de ile ọga mi o bẹrẹ si bà mi jẹ, ọga mi
náà ko si huwa ọlọgbọn, o jẹ ọkan ninu awọn ọkunrin
wọnni ti wọn ko mọ iwa alumọkọrọyi onibajẹ obinrin,
nigba ti o di owurọ ọjọ kan bayii, ọga mi pe mi o ni
oun n fẹ ki n kuro ninu ahere oun, mo beere idi rẹ̀ ko si
sọ fun mi, bayii ni mo ṣe ti mo fi kuro nibẹ ṣugbọn oṣu
kẹta ti mo kuro nibẹ ni obinrin náà kọ ọ silẹ, nitori
Olodumare ti ri ọkan mi pe n ko ṣe ibi si ọkunrin náà .

" Mo ti ni owo diẹ lọwọ ki n to kuro ni oko ọkunrin
náà emi ati ọrẹ mi kan si pinnu ati lọ ṣe òwò diẹ ni
idalẹ. A ra oniruuru nnkan a dì i, a pinnu ati gbe e lọ
si ilu kan ti wọn n pe ni Ero-ẹyin, awa náà n gbọ orukọ
ilu náà ni a kò de ibẹ ri. Ọna inu igbo kan bayii si ni
eniyan n ba de ilu náà , ọna awọn ọdẹ ni.

" Emi ati ekeji mi ji ni afẹmọju a gbe ẹru wa, a fi
ori le ọna inu igbo yii. Nigba ti o to deede agogo mejila

52

ỌJỌ EKEJI ALABAPADE IREKE-ONÍBÙDÓ

ọsan gan-an a de ibi omi kan bayii, a sọ kalẹ a n mu omi.
Eleyii náà ni a n ṣe lọwọ afi igba ti a dede gbọ igbe nla
kan lati apa oke odo ti o n ke bayii wi pe ' Olu-igbo
Ó! —! —i—oluigbo O!—l—I—eniyan l—I—I-—
eniyan —I Wọ l—. Bayiii ni ohun náà n ke a si ti mọ pe ti
iwin ni. Were a tuka mo sa gun igi lọ 
ni temi, ọtọ ni ibi ti ẹnikeji mi ba lọ gun igi lọ ni temi, ọtọ ni ibi ti ẹnikeji mi ba lọ. 

Igbe yii si tubọ n bọ ni apa ọdọ mi, igba ti o ṣe mo
bẹrẹ si ri awọn ẹranko gbogbo ti wọn n sa kọja lọ,

Laipẹ lẹyin eyi mo ri iwin náà , o fi mariwo bo idi, mariwo
'náà si pọ to bẹ ti o bo o ni ẹsẹ bamubamu, o ni oju kan
si iwaju ati ọkan si ipakọ, eekan rẹ̀ dabi eekan kiniun o
si fi ẹfun ati osùn sa oju, oju rẹ̀ dabi ẹgbẹ ogiri ile
oriṣa, o ni ẹru gidigidi.

— Nigba ti o de ọdọ mi ko wo oke rara ṣugbọn o ti
ri mi, o dahun o ni, ' Mo ti ri ọ, iwọ ọmọ ẹniyan , mo ti ri ọ, iwọ ẹda buruku ode aye, máa bọ̀, sọkalẹ ki o pade
Iku, jokoo s'ọhun ki iku wa ba ọ, oni yii ni ori rẹ̀ yoo
de inu iṣaasun mi." Bi o ti wi bayii tan o fi ẹyin ti igi
ti mo wa ni ori rẹ̀ were ṣe ni ẹka ti mo jokoo lẹ lori si
gbe mi lọ ba a. O mu mi o fi okun nla kan bayii bọ mi
lọrun o n fa mi lọ emi náà si n tẹ le e. Nigba ti o pẹ diẹ o
mu mi de ibi okuta kan bayii, nigba ti o de ẹnu ọna
okuta náà o kàn an bi ẹni pe ẹnikan wà ninu ile ati wi pe
eleyiini yoo ṣi ilẹkun fun un, ṣugbọn were ni ilẹkun náà ṣi.
Igba ti mo wọ inu okuta naa ni mo si to mọ pe o tobi
ati wi pe ọpọlọpọ iyara n bẹ ninu rẹ̀. O mu mi wọ ọkàn ninu awọn ìyára ibẹ, igba ti mo de ọhun o pa ilẹkun
ibẹ de mọ mi. Ibi ti mo wà naa ni ferese, gbangba ni
mo si le ri inu rẹ̀, nigba ti mo wo oke mo ri ọpọlọpọ irin ti wọn kàn mọ ẹgbẹ ogiri mo si ri ọkẹ aimoye
agbari ọmọ eniyan ti wọn fi kọ ọ.

Nigba ti o ti pa ilẹkun iyara ti mo wa de tan ni o

53


ỌJỌ KEJI ALABAPADE ÌRÈKÉ-ONÍBÙDÓ

tun ti jade ti o pa ilẹkun gbogbo iyoku de ti o ke lọ.
Nigba ti o ke lọ yii mọ wo inu iyara ti mo wà dáadáa mo
si ri ogunlọgọ owo goolu nibẹ ṣugbọn n kò to ẹni ti i yọ pe
mo ri wọn nitori iku ni mo n ṣe ireti.

" Ki o to de mo ke pe Ọlọrun mo ni, ' Iwọ Ẹlẹdaa
mi, Iwọ Ẹlẹdaa mi, Iwọ ni Ẹlẹdaa mi, bawo ni aye mi
ti ri yii ? Igbesi aye mi lati ẹyin wa kun fun ibanujẹ,
Ẹlẹdaa mi, ma ṣe jẹ ki o pari si ibanujẹ bayii, igbesi aye
mi ko ṣe mi ni anfaani sẹyin, Ẹlẹdaa mi, ma ṣe jẹ ki n ku
bayii laigbadun rẹ̀; aye mi koro, Ẹlẹdaa mi, sọ ọ di
didun ; aye mi dàrú Ẹlẹdaa mi, jẹ ki o tòrò bi omi imu
apata; ara kan mi, Ẹlẹdaa mi, tù mi lara  ọkan mi
kò balẹ, Ẹlẹdaa, jọwọ jẹ ki o balẹ; n ko ni ibatan ati
iyekan Ẹlẹdaa mi, ma ṣaiduro bi ibatan ati iyekan fun
mi.Jẹ ki n yọ lọwọ iwin buruku yii ki n si fi ọran yii ṣe
itan pa, gba mi o, Ẹlẹdaa ma ṣaigba mi, lọwọ ibanujẹ
airotẹlẹ, gbà mi o, Ẹlẹdaa, ma ṣaigba mi ; lọwọ apanijẹ
ẹbọra, gbà mi o, Ẹlẹdaa ma ṣaigba mi. 

" Bayii ni mo ke pe Ẹlẹdaa mi ti mo fi ara mi silẹ
fun Ọlọrun Ọba. 

" Nigba ti o ṣe ti mo wo iyara ti mo wa dáadáa mo
ri irin olori ṣonṣo kan mo si yẹ ẹ wò bọya mo le lo o
ki n fi gun ẹbọra náà loju. Ṣugbọn nigba ti o tun n pada
bọ ti o n kigbe nla bi ti iṣaaju n ko to ẹni ti n yọ oju si i.

" Nigba ti o wọle mo ri i ti o gbe oku ekeji mi ti o
sa lọ bọ̀, oju mi l'o si ṣe jẹ ẹ tan. Lẹyin ti o jẹ ẹ tan o
fi ẹyin le ilẹ o sun lọ. -

" Mo n gbọ bi o ti n hanrun nibi ti o sun si mo si ri
i pe gbogbo ilẹkun ni o ṣi silẹ, mo ba rọra ṣi ilẹkun
iyara ti o fi mi si, mo bọ okun kuro l'ọrun mo mu irin
ṣonṣo iyara rẹ̀ mo fi gbogbo agbara mi ki i bọ ọ loju,
o dide o si n fi oju kan ti o wà ni ipakọ wa mi kiri,

54

ỌJỌ KEJI ALABAPADE ÌRÈKÉ-ONÍBÙDÓ

ṣugbọn ko ri mi, mo rọra dọbalẹ mo fà jade ninu apata
náà , o si bẹrẹ si kigbe kiri,

" Ilẹ ti n ṣu ki n to ri aye jade, ṣugbọn oṣupa dabi
ọsan. Ẹru mi sọnu ṣugbọn n ko bikita fun eyini nitori
mo ko diẹ ninu owo goolu iwin naa jade.

" Emi pàápàá ko mọ ọna ilu Ero-ẹyin dáadáa nitori ọna
awọn ọdẹ ni ibẹ nitori náà n ko le de ibẹ ni ọjọ keji, o
si tilẹ pẹ ki n to de ibẹ lẹyin eyi.

" Ṣugbọn ni ọjọ kẹta mo de ilu abami kan. Nigba ti
mo wọ ilu náà n ko ri ẹyọ ẹnikan ṣoṣo bẹẹ ni mo gbọ wọn
n sọrọ si ara wọn, mo n gburoo ẹsẹ ti o n kọja, mo n gbọ
igbe ọja ti wọn n ta ṣugbọn n ko ri ẹnikẹni. Ibi ti mo
ti n rin ka ilu náà mo ri ile nla kan ti o dabi. afin mo si
wọ ibẹ. Nigba ti mo de inu ile náà mo ba ọkunrin kan
ti o jokoo lori ibi giga kan ti wọn tẹ itẹ si mo si ki i,
ṣugbọn bi o ti n fẹ da mi lohun omi l'o n bọ loju rẹ̀o
n sọkun.

" Nigba ti o si nu oju nù o dahun o ni, ' Ọmọ eniyan ,
ilu oku ni iwọ wa yii, Irẹwẹsi ni orukọ ilu yii, emi si
ni ọba ibẹ orukọ ẹni ti n jẹ Ìlẹ̀pa. Ọkan ninu awọn ẹda
ode ọrun ni mi ṣugbọn nigba ti awọn ọmọ eniyan ti hu
iwa àbòsí si Olodumare ni iṣaaju ti o di pe aye di
afọwọba-fisilẹ fun wọn ni Olodumare ti fi mi si ilu
Irẹwẹsi yii lati máa ṣe itọju awọn oku ti o ba ṣẹ̀ṣẹ̀fi
aye silẹ ti o n bọ ni ọrun. Wọn ko gbọdọ gbe ju ọjọ
mẹta ni ilẹ yii ki o to di pe wọn lọ. Ṣugbọn ẹda oniro-
binujẹ ni mo jẹ, inu mi ki i dun nitori gbogbo igbe ti
awọn araye ba n ke nigba ti òfò ba ṣẹ̀ eti mi l'o n lọ,
ko si si ọjọ ti wọn ko ni wa ba mi ni ila yii, mo wà
ninu aisinmi mo n gba ọkẹ aimoye alejo ni wakati kan
lojoojumọ. Igbesi aye ọmọ eniyan kun fun ibanujẹ, o kun
fun tẹmbẹlẹkun, bilisi ati wahala, ọkẹ aimoye ọna ni
Olodumare le gba fi mu ọmọ eniyan ni ode aye—iku,

55


ỌJỌ KEJI ALABAPADE ÌRÈKÉ-ONÍBÙDÓ

ọmọ, owo, aibalẹ ọkan—gbogbo iwọnyi ni Ẹlẹdaa le lo
ti" fi ba eniyan wi, ko si igba ti mo ba ronu nipa aye
awọn ọmọ ènìyàn ti inu mi ki i bajẹ. . "-

" Ṣugbọn nigba ti mo ba tun ro o lọna kan inu mi
dun nitori ọpọlọpọ anfaani miiran n bẹ ni ode - aye, Oorun
ati oṣupa, irawọ ati awọn ẹda alaye gbogbo, ẹja inu
okun ati ẹyẹ oju ọrun, eweko ori ilẹ ati awọn kokoro
kekeeke, omi ṣiṣan ati awọn okuta gbogbo, kòtò ati
pẹtẹlẹ, gbogbo iwọnyi jẹ nnkan rere ode aye, ninu gbogbo
awọn ẹda ti Ẹlẹdaa si da si inu aye ko si eyi ti ipo rẹ̀
to ti eniyan , Olodumare fẹran ọmọ eniyan , ayanfẹ ni eniyan 
jẹ fun un, ati nnkan ti n bẹ ni ofurufu, ati ti inu omi
ati ti isalẹ ilẹ ilo eniyan ni wọn wà fun, eniyan si tún fi
ọgbọn ti ń bẹ ninu agbari ta gbogbo ẹda iyoku yọ.

"Ibi ti iwọ si wà lonii yii ni anfaani rẹ̀ o si tun ni
ibanujẹ rẹ̀ pẹlu. Ibugbe oku ni, ibẹ ni awọn oku ti
máa n mura ati lọ si ode ọrun, ibi isinmi ni  ko si ariwo
ko si ibẹru ṣugbọn ki i ṣe ibugbe awọn alaaye, nitori náà 
o ko gbọdọ sun ni ilẹ yii mọju oni o ko si gbọdọ jẹun
ni ile ẹnikẹni, nitori ẹmi alaaye n bẹ lara rẹ̀... .

" Bayii ni ọba ilu yii sọ Ìlẹ̀pa ọba ilu oku, nigba ti o
si dakẹ mo bere lọwọ rẹ̀ bọya o le mu mi yi ilu náà ka
tabi ki o fi awọn nnkan abami diẹ han mi si i.

" Bi mo ti wi bayii tan o fọn fere kan mo si ri ogunlọgọ
ẹsẹ ti o n rin bọ lọdọ rẹ̀, ẹsẹ eniyan ni àwọn ẹsẹ náà ṣugbọn
n ko ri oke ara wọn, idi wọn de isalẹ ni mo ri mọ,
lẹ́yìn náà mo ri i o n ranṣẹ kan mo si ri ọwọ ti o n na
nnkan si i ṣugbọn n ko ri iyoku ara. Lẹyin náà o mu mi
wọ iyara kan lọ, nigba ti mo de ọhun o fi digi nla kan
han mi, o ni ki n máa wo o mo si bẹrẹ si wo o, mo ri
ogunlọgọ eniyan ti wọn tò lẹsẹẹsẹ ti wọn n kọja oke
odo kan, bi wọn ba ti máa goke wọn a bu diẹ mu
ninu odo náà bi wọn ba si ti ṣe bẹẹ n ko ni ri gbogbo

56



ỌJỌ KEJI ALABAPADE ÌRÈKÉ-ONÍBÙDÓ

ara wọn mọ. Nigba ti mo wo diẹ o da mi lohun oni,'Oku
ni iwọ n wo wọnni, wọn ki i ṣe ẹni aye mọ, wọn ti
bu omi ọrun mu.'

" Lẹyin eyi o wa mu mi lọ si ibi okuta kan, nigba ti
o de ibẹ o patẹwọ mo si bẹrẹ si gbọ girigiri ẹsẹ ni eti
okuta. Lẹyin náà o kọju si mi o ni, ' Eleyii ni okuta
Iṣiro, ibẹ ni awọn ara aye ti máa n ṣiro ohun ti o pa
wọn."

" Nigba ti o ṣe mo ri i o koju si ibi okuta yii bi ẹni pe
o n sọrọ si ẹnikan o ni, ' Ki l'o pa ọ ?' Lẹsẹ kan náà ni
mo si n gbọ ti oluwarẹ bẹrẹ si sọrọ o ni, ' Ọmọde ni mi
ni mo kuro l'aye, iya mi ni o gbe epo gbigbona lọwọ
ti o n sare ti inu ile bọ̀ ti o pade mi lairo tẹlẹ ti epo
náà si da le mi lori.' Lẹyin eyi o tun beere lọwọ ẹni keji,
" Ki l'o pa ọ ?" Oun náà si n sọrọ o ni ' Ọmọde ni mi ti
mo kuro laye, iya mi l'o fi mi silẹ ti mo n sare kiri
oju ọna mọto, ni mọto ba tẹ̀ mi pa." O tun beere
lọwọ ẹkẹta oun náà tun dahun o ni, ' Ọmọde ni mi ti
mo kuro ninu aye ṣẹ ni iya mi gbe mi gun oke pẹtẹsi
lọ ti o wa si isalẹ ti mo yọju loke ti mo ṣubu." O tun
beere lọwọ ẹkẹrin onitọhun náà si tun dahun o ni,
" Ọmọde ni mi ti mo kuro ninu aye, igba ti otutu mu
ni iya mi ko fi aṣọ wọ mi ibẹ ni mo ti mu amodi ti o
pa mi." O tun beere lọwọ ẹni karùn-ún oun náà si fesi o ni,
" Ọmọde ni mo jẹ ti mo fi kuro ninu aye, eti odo kikun
ni iya mi gbe mi lọ ti o kuro nibẹ ti mo fà lọ si ibi
omi náà ti mo ku si i." O tun beere lọwọ ẹni kẹfa oun náà 
si fesi o ni, " Ọmọde ni mo jẹ ti mo fi kuro ninu aye,
baba mi fẹran owo ju ọmọ lọ nigba ti inu n run mi ti
wọn ni ki o ra Oogun si i ko ra a titi inu náà fi di lile
ti o pa mi." O tun beere lọwọ ekeje oun náà si tun dahun
bayii, o ni, ' Ọmọde ni mo jẹ ti mo kuro ninu aye,
jẹdijẹdi l'o pa mi baba ati iya mi ni ko tọju rẹ̀ lakooko:'

57


ỌJỌ KEJI ALABAPADE IREKE-ONÍBÙDÓ

ẹni kẹjọ tun dahun o ni, 'Ọmọde ni mi ti mo kuro
ninu aye emi l'o fi ọwọ ara mi ṣe ara mi, mo gungi
mo ja silẹ egungun ẹyin mi da.' Ẹni kẹsàn-án si tun fesi
o ni, ' Ọmọde ni mi ti mo kuro ninu ayé, mo jẹ ọmọ
lile awọn ẹgbẹ mi sọ mi ni okuta ni agbari, ori mi si
fọ. Ẹni kẹwàá tun dahun o ni " Ọmọde ni mo jẹ ti mo
kuro ninu aye ṣe ni mo yọju si inu kanga ti mo ja si i..
" Bayii ni gbogbo wọn bẹrẹ si sọ ti wọn n sọ iku ti
o pa awọn, ọmọde si ni gbogbo awọn ti o sọrọ. Lẹyin
ti wọn sọrọ tan Ilẹpa, ọba ilu awọn oku wọnyi sọrọ
fun mi o ni, ' Kiyesi awọn ọrọ ti iwọ gbọ wọnni, o ko
ri i wi pe nnkan kekere loju awọn eniyan l'o n mu iku ogun-
lọgọ awọn ọmọde wa ? Awọn ọkunrin miiran wà ni
ode aye ti wọn fẹran owo ju ile, ti wọn fẹ ẹ ja gba,
ti wọn fẹ ẹ ju Ẹlẹdaa wọn lọ, awọn wọnni ni kò n le
mu owo ounjẹ lasan fun ọmọ wọn, wọn ko si jẹ bikita
fun aisan ọmọ wọn pẹlu, bẹẹ ni awọn alafara obinrin o
ni ṣai má fi ika abamọ bọ ẹnu nipa ọmọ wọn.
" Nigba ti o pari ọrọ rẹ̀ mo fun un l'esi mo wi pe:
' Kabiyesi, Ọgbẹni Ilẹpa, ọba ilu oku, mo yọ pupọ lati
ri ọ, n ko gburo rẹ ri, ẹnikẹni ko si sọ itan ilu rẹ fun mi, ṣugbọn mo dupẹ lọwọ rẹ pupọ fun ọpọlọpọ nnkan ti o fi han mi lonii, ati ọgbọn ti o kọ mi, loootọ o yẹ ki ọmọ
eniyan máa ṣe akiyesi ara rẹ̀ ṣugbọn awọn miiran wà ni
ode aye ti wọn ni oju ti wọn ko jẹ fi riran ti wọn
ko jẹ ṣe akiyesi nnkan kekere, awọn wọnni ni n mu
ijamba ṣe ọmọ. N ko ni gbagbe rẹ ati oore 'gbogbo ti o
ṣe fun mi lonii, iwọ Ọgbẹni Ilẹpa, nitori nigba ti mo de
ihin ilu rẹ yii kò ye mi. Sibẹsibẹ náà pẹlu, mo sì ni nnkan
lati bẹ ọ, emi ti mo gbe ara eniyan wa si ilu awọn oku
ko le ṣai bẹru ara mi. Jọwọ ma sai wi fun mi ọna ti 
n o gbà ti n ko ni fi kọlu awọn oku wọnyi, nitori n ko
ri wọn, awọn nikan l'o ri mi. Igba ti o ba si kọ mi

58

ỌJỌ KEJI ALABAPADE ÌRÈKÉ-ONÍBÙDÓ
ni ọna eyini tan jọwọ ma ṣai tun wi fun mi ọna ti n
o gbà ti n o fi de ìlú ti orukọ rẹ̀ n jẹ Ero-ẹyin nitori
ibẹ ni mo mura ati lọ lati ile; ṣe iwọnyi fun mi, Ọgbẹni
Ilẹpa, Olodumare yoo ṣe aye ni rere.

" Nigba ti mo wi bayii, o ni, ' Iwọ ọmọ eniyan , ibaṣepe
o beere imọran lọwọ mi nipa ilu Ero-ẹyin ni emi iba
wi fun ọ pe ki o má lọ,ilu iku ni ; ilu arun ni ; ilu wahala
ni; ilu aigbadun ni; ilu ẹkun, ilu òṣé, ṣugbọn bi o
ba fẹ lọ dandan n o fi ọna ibẹ han ọ, wo iwaju rẹ ni
isalẹ, ni ọkankan ibi ti iroko nla wa nì, ọna ilu Ero-ẹyin
ni, ibẹ ni ki o maa ba lọ.

"Nipa awọn oku wọnyi jẹ ki n ṣe agbara fun ọ ki
o ba le ri wọn, gba eso obi yii, igbakigba ti o ba ti fi
i si ẹrẹkẹ—ma ṣe jẹ ẹ o—gbangba ni iwọ o máa ri wọn.
Obi keji ti n o fun ọ jẹ nnkan anfaani fun iwọ pàápàá, 
bi o ba ti fi i si ẹnu ẹnikẹni ko le ri ọ ni ode aye yii, afẹẹri ni.

"- Bẹ́ẹ̀ ni o fun mi ni obi meji yii, igba ti mo si fi ọkan
ninu wọn si ẹnu, loootọ gbogbo awọn oku wọnni ni mo
ri ṣugbọn n ko mọ ẹnikẹni ninu wọn, gbogbo wọn
n kọja mi wọn ko tilẹ ṣe bi ẹni pe wọn ri mi. Nigba ti
mo ti gba obi yii tan ni mo ti ki Ilẹpa, mo si wi fun un:
pe bi o tilẹ jẹ pe ọrọ ti o sọ nipa Ero-ẹyin buru to bẹ
sibẹ mo fẹ́ lọ de ilu náà nitori ibẹ ni mo ti fi ọkan mu
lati ile, nnkan ti ọkan ba ti pinnu a máa ṣoro lati yipada ;
mọ mura mo n lọ. .

" Owurọ ọjọ keji ni mo de ilu Ero-ẹyin nnkan ti oju
mi si ri nibẹ pọ tobe ti o ṣoro lati to lẹsẹsẹ.

" Nigba ti mo de ilu náà mo ba gbogbo wọn lẹnu ija
nitori gẹgẹ bi aṣa ilu náà ojoojumọ ọjọ aye ni wọn ni
lati ja ni kutukutu owurọ ki wọn to jẹun, ija ti mo
sọrọ rẹ̀ yii ki i ṣe kekere rara ẹnikẹni ti wọn ba ri,
lílù ni, riri ti wọn si ri mi igi ni wọn ko bò mi, wọn

59


ỌJỌ KEJI ALABAPADE ÌRÈKÉ-ONÍBÙDÓ

lu mi to bẹ̀ ti mo fi digbo lulẹ ti mo dákú, igba ti òyì
fẹ si mi ni mo si to le dide.

" Igba ti mo dide tan mo mura o di ile ọba, mo fẹ
lọ fi ẹjọ sùn ṣugbọn nigba ti mo de ọhun ibi ti wọn ti
n fẹ oyi si ọba pàápàá ni mo ba a, wọn ti lu u wọn da
a lẹsẹ ẹyin rẹ̀ meji si ka.
Kìkì oku ọmọ eniyan l'o wa ni igboro Ero-ẹyin, ìlú ìkọ̀sílẹ̀ ni. 

" Ibi ti mo ti n rin ka mo ri ọmọbinrin kan ti o ki mi
mo si ro nnkan ti oju mi ri fun un, oun náà l'o la a ye mi pe
ojoojumọ ni ija ni ilu Ero-ẹyin ojoojumọ si ni ole jija,
o wi fun mi pe agogo mẹfa alẹ ni ole jija bẹrẹ o ni,
' Ọmọkunrin ṣe ni ki o wa ibi sa pamọ si nigba ti o ba
di oju alẹ nitori wọn le bọ ṣokoto idi rẹ lọ." Mo wi fun
un pe n kò ri ibi wọ si o si wi fun mi pe oun o ba mi sọ
fun baba oun bọya wọn le gbà mi si ile awọn.

" Loootọ o ba baba rẹ̀ sọ ọ wọn si gba mi si ile wọn.
Ṣugbọn nigba ti mo de ọdọ baba rẹ̀ ohun ti mo gbọ
ya mi lẹnu o ki mi dáadáa o ni, " Iwọ ọmọ ènìyàn , ilu Ero-
ẹyin ni iwọ wà yii, ihin ni ile Ọgbẹni Rikiṣi-g'ori-itẹ,
oun ni ọba wa, ilu wahala ni yii nitori ati ọwọ Eṣu ni ni Rikiṣi-gori-itẹ ti máa n gba aṣẹ, gẹgẹ bi eto ọba ilẹ
yii jẹ ki i n ka ofin ti a ni lati tẹ le lojoojumọ fun ọ:

Bi ilẹ ba ti mọ olukuluku ni lati máa lu
ẹnikeji rẹ̀, ija nla ni lati bẹrẹ ni ilu ẹni ti kò ba ja ninu
ija yii yoo ri ibinu ọba. .

Agogo Mẹjọ: Olukuluku eniyan ni lati ko oku ti o ku
ninu ija jọ si ẹyinkunle rẹ̀.

Agogo mẹ́sàn-án : Akoko èpè ati eebu ni eyi gbogbo
awọn ọmọ ilẹ yii ni lati máa bu ara wọn ki wọn si
maa ṣẹ èpè ti o buru gidigidi.

Agogo mẹwa: Gbogbo ọmọ ilu ni lati lọ jẹun.

Agogo Mọkanla: Eleyoi ni akoko ipade eke, gbogbo

ỌJỌ KEJI ALABAPADE ÌRÈKÉ-ONÍBÙDÓ

eniyan ni lati máa purọ, irọ ti o ṣoro lati já, akoko rikiṣi
ni eyi pẹlu, ẹnikan ni lati wa ẹnikeji ki wọn pa
ero bi awọn o ti sọ ẹnikẹta di ero ẹyin.

Agogo meji: Eleyii ni akoko igberaga fun gbogbo
wa, ẹni ti ko ba ni nnkan ni lati máa sọ pe oun ni, o si
ni lati máa sọ pe ẹni ti o ni kò ni. "

Agogo kan: Akoko ofofo ni eyi, olukuluku ni lati
ma yọ kẹlẹkẹlẹ sọrọ ẹnikan fun ẹnikeji ki wọn máa 
tu aṣiri ẹnikeji fun ẹnikẹta.

Agogo meji: Akoko irẹjẹ ni yi olukuluku ni lati wa
ẹnikan rẹjẹ, o si ni lati kọ orukọ ẹni ti oun rẹjẹ silẹ fun
awọn ọlọpaa ti yoo máa yẹ iwe irẹjẹ wo.

Agogo mẹta: Ounjẹ ọsan.

Agogo mẹrin ati marun-un : Ipade ole jija ni eyi fun
awọn ọmọ ilu, eleyii ni akoko ati ronu ile ti olukuluku
máa ko

Agogo mefa alẹ ni ole jija bẹrẹ gan-an .

Dajudaju iwọ o ri i pe ilu yii ki i ṣe ilu ti eniyan ti
le ṣe nnkan anfaani, ilu ibajẹ ni, ilu iparun si ni pẹlu
nitori náà iyanju ti mọ le gba ọ ni pe ki o ma ṣe duro pẹ
nihin bi o ba ni aye rẹ lati fi ṣe nnkan.'

Bayii ni baba ọmọ náà sọ fun mi mo si bẹrẹ si ronu
ọna ti n o gba yọ. ;

'Nigba ti o ti n di agogo marun-abọ ni wọn ti
bẹrẹ si ti ilẹkun ati ferese ile wa nitori ole, ogoje ọna ni ariwo si ti ta ki ilẹ ọjọ́ keji to mọ, fila ti mo de wọ

Ile náà sọnu mọ wọn si ji àpótí aṣọ kan
lọ ni ile baalẹ wa. 
.. Nigba ti o di ọjọ keji ti ọmọbinrin ti o mu mi lọ
si ibẹ lọ si odo lọ pọn omi, akoko ija wọn ti bẹrẹ wọn
si lu u pa, bi mo ti yọju si ita oku rẹ̀ ni mo ri ni ẹyinikunle,

Ero-ẹyin jẹ ilu ti o wà leti omi okun, mo si bẹrẹ si
wa ọna ati wọ ọkọ ki n sa lọ. Ṣugbọn ọkọ ki i duro ni
61


ỌJỌ KEJI ALABAPADE IREKE-ONÍBÙDÓ

ilu náà afi bi eniyan ba lọ wẹ̀ ba ọkọ ti o ba n kọja laaarin
agbami. 

" Nigba ti o di owurọ ọjọ kan mo ṣe akiyesi ọkọ
kan ni aarin okun mo si mura ki n ba lọ ba a ṣugbọn bi mo
ti bẹ lu omi ti mo n wẹ lọ ni awọn kan bẹ tì mi ti wọn
n le mi lọ, nigba ti o ṣe mo mookun lọ si isalẹ wọn ko
si ri mi mọ, nigba ti mo máa yọ ibi ti ọkọ wà ni mo ti
yọ, mo si di mọ ọn.

" Ọkọ oniṣowo ni ọkọ náà , nigba ti mo si ti duro pẹ
diẹ ninu rẹ̀, ti mo mọ diẹ ninu awọn ero ọkọ, mo wadii
ibi ti wọn n lọ, wọn sọ fun mi, mo si beere bi wọn
ba le jẹ ki n pa owo ọwọ mi pọ mọ tiwọn ki a jọ máa fi
ṣe òwò ki a si máa pin ere rẹ̀. Wọn si gbà bẹẹ , mo ni
owo diẹ lọwọ nigba náà , owo ti mo ri ko ninu ile iwin.

" Nigba ti o ṣe a de ilu kan ti nnkan ibẹ pọ pupọ,
ọgẹdẹ wẹẹrẹ ko ni iye, ọgọtá ni.Eepinni, ọgọrin ẹyin adiẹ
ni tọrọ, àgbọn mẹwaa ni eepinni, garawa epo pupa jẹ
sísì a si ra gbogbo awọn nnkan wọnyi a ko wọn si inu
ọkọ wa, ọkọ si kun bamubamu, Ṣugbọn nnkan kan ṣẹlẹ
si mi ninu ọkọ yii ti n o sọ fun ọ iwọ ọrẹ mi, o buru
gidigidi.

ARỌGIDIGBA TI I ṢE OLORI ẸJA INU OMI.

" Bi a ti kuro ni ilu ti a ti ra nnkan si ọkọ yii ni ẹfuufu
bẹrẹ si fẹ, ẹfuufu náà si lagbara to bẹ̀ ti o fi jẹ wi pe omi
n ya si inu ọkọ wa pupọ-pupọ, ki a má sa fa ọrọ yii gun
lọ titi, atẹgun yii da oju ọkọ wa de. 

" Eyi ti o ya mi lẹnu ju gbogbo rẹ̀ lọ ni pe bi ọkọ
wa ti da oju de ti mo n gbiyanju ati di igi rẹ̀ mu ni
ẹnikan n fà mi ni ẹsẹ ni isalẹ. Nigba ti o pẹ ti mo ti
n ja o rẹ̀ mi mo si fi ara mi silẹ fun iku. Ṣugbọn nigba ti
mo de inu omi lọhun ni mo ri ẹni ti n fà mi náà , o gbe
apoti digi nla kan lọwọ o si ti mi si inu apoti náà, oun náà 
bọ si ibẹ pẹlu mi. Mo ri i pe igba ti mo bọ si inu apoti
yii mo n mi dáadáa mo si ri i pe ki i ṣe eniyan ni ọkunrin ti
o mu mi si inu apoti náà , o san ibantẹ, ko ni irun lori,
Eekan ọwọ rẹ̀ si gun sọbọlọ, o ni iru ni idi bi-ẹja ṣugbọn
o ni oju meji bi eniyan afi ti pe oju mejeeji tobi ju ti eniyan 
lọ o si ri roboto bi oṣupa. O ni irun gigun ṣanranṣanran
ni imu ti o fi ara we ti ẹja, eyin rẹ̀ dabi ti kiniun, o
tobi o si nipọn.

" Ẹni ti o mu mi yii ko fi mi silẹ bẹẹ , bi ile digi yii ti
n já lọ si isalẹ omi okun, igba ti o ba ṣe a fa mi l'eti,
bi o ba ṣe a gba mi l'eti, bi o ba pẹ a ja mi leekan a si
máa fẹ oju ati eyin rẹ̀ si mi a máa fi dẹruba mi. Igba ti
o ba ṣe a fa mi ni ete isalẹ ati ti oke a fẹrẹ fa a ja,
ikarawun igbin wà ni isalẹ ile náà a si máa mu iwọnyi
a máa fi họ mi lara to bẹ̀ ti gbogbo ara mi bo fẹlẹ-fẹlẹ ;
nigba ti o pẹ mo bẹrẹ si bẹ ẹ, mo n ra ọwọ si i ṣugbọn
ko tilẹ wo mi loju rara, o n fi iya jẹ mi bi a ti n lọ.

" Nigba ti o ṣe ile naa kanlẹ, mo si ri i o jade, o si ti
ile náà si iwaju, lẹyin náà o fa mi jade ninu ile náà, nigba ti

63


ÀRỌ̀GÌDÌGBÀ TI I ṢE OLORI ẸJA INU OMI

mo si wo ẹyin mo ri i pe okuta ti o nipọn ti o si tobi
ti o dabi digi nla kan ti se omi okun mọ apakan, ori
ilẹ ti o jẹ kiki yanrin funfun ni mo wà . 

" Nigba ti mo wo iwaju mi mo ri ile ti o tobi ti o si
ni ẹwa pupọ iwaju ile náà kun fun eweko kekeeke ti o
dudu mirinmirin ti wọn ge mọlẹ ti o ba ara wọn
dọgba ti o si mu ki agbegbe náà dabi ile ọba pataki kan.
Ọna kan wà ni iwaju mi, ibi ti ọkunrin náà n mu mi lọ,
o jẹ ọna titobi o kun fun yanrin funfun, ṣugbọn nigba ti
a rin bi aadọta ẹsẹ bata mo ri òpó meji ti wọn rì mọlẹ
ọkankan ni apa ọtun ati osi, wọn gbe igi nla kan le
ori awọn mejeeji, ni ẹgbẹ igi ti wọn gbe le awọn opo
meji yii lori mo ri akọle yi nibẹ: 'ELEYI NI AAFIN
ARỌ-GIDIGBA TI I ṢE OLORI ẸJA INU OMI,

ỌDUN ARỌ-GIDIGBA SUNMỌ ETILE KI AWỌN

ẸBỌRA ISALẸ IBU OMI OKUN LỌ MÁA WA-AWỌN

ỌMỌ ÈNÌYÀN WA KI WỌN FI ṢE ARIYA ỌDUN

ỌBA.' '

" Igba ti mo ti kuro ninu ile kekere ti o gbe mi de
isale ni iwin náà ti ko mi lọwọ mejeeji si ẹyin ti o fun
mi ni okun danindanin, ọwọ osi l'o si fi tì mi ni ipakọ
ti o n taari mi ba oju ọna lọ. Igba ti mo ti de ibi opo
meji yii ni mo ti bẹrẹ si ri awọn iwin bi eyi ti o mu mi
yii ti wọn duro si ẹba ọna lọ, awọn wọnni ni ọlọpaa
ibẹ. Nigba ti a rin diẹ a tubọ sunmọ ile ti mo ti n wo
niwaju mo si ri i pe aafin nla ni. A wọ aafin náà , ẹwa rẹ̀
si pọ gidigidi, bi a ti n rin lati apakan de ikeji ni a n ri
ohun ọṣọ ti wọn fi goolu ṣe. Nigba ti o ṣe a ja si ibi ti
o tẹju pẹrẹsẹ kan bayii ninu ile náà wọn si to oriṣiiriṣii
okuta si ita ibẹ gbogbo rẹ̀ n kọ mọna bi imọnamọna
oju ọrun. Nigba ti mo wo opin ita pẹrẹsẹ náà ni apa
oke mo ri ẹnikan ti o jokoo bi ọba. Àrọ̀-gìdìgbà ni
eyini.. Ko tilẹ jọ ẹja rara, o dabi ọmọbinrin o si di

64

ÀRỌ̀GÌDÌGBA TI I ṢE OLORI ẸJA INU OMI

irun ori rẹ̀ winnikin o da aṣọ àrán ti àwọ̀ rẹ̀ dabi aṣọ alaro
ti wọn ṣẹṣẹ rẹ bora, wọn si fi àrán pupa bo ẹgbẹ
ogiri lẹyin rẹ̀, àtẹ̀gùn kekeke kan bayii ni wọn fi okuta
ṣe lati isalẹ lọ de oke ibi ti Àrọ̀-gìdìgbà wà, gbogbo
ayika ibẹ si ni ẹwa gidigidi.

" Nigba ti o ri wa o dide, igba ti o si dide yii ni mo to
wa ri i pe ìrù wà ni idi rẹ̀ bi ti ẹja.

" Bi a ti yọ si i ni o kigbe si iwin ti o n mu mi bọ
o ni, ' Mu un duro, mú un duro lọhun nì, ọmọ eniyan ko
gbọdọ de sakani mi, kini ọmọ eniyan jẹ? O jẹ akekee ti
o wà fun ipalara, paramọlẹ labẹ koriko, ẹni ibanujẹ
fun awọn ẹda alaaye, eniyan duro bi ẹni ti o fi oju ida rẹ̀
gbo ilẹ, o n lo ọla ti Olodumare fi fun un rederede. Ta ni
to yin, ẹyin eniyan ?. Ki si ni ilo yin si awọn ẹja ?
Ẹja kekere, ọta eniyan ; titobi, ọta eniyan ; bi eniyan ba tilẹ
n pa ẹja ti wọn n jẹ ẹja a kò ba ti binu ju bẹẹ ̀ lọ, nítorí ọla ti Ẹlẹdaa fun wọn ni, ṣugbọn iya ti ogunlọgọ wọn fi

n jẹ ẹja ki wọn to pa ẹja lodi si ilana ti Ẹlẹdaa ṣe fun
wọn. Nitori naa , emi ni yi, emi Arọ-gidigba ti i ṣe olórí ẹja inu omi, oni ni aye tirẹ pin, pipa ni n o pa ọ, 

iku ti o ba fẹ ku ni mo fẹ ki o yàn, yala ki n pa ọ
bayii ni, tabi ki n ṣe ọ bi ẹ ti n ṣe awọn ẹja ki n fun ọ ni
nnkan ti yoo pa ọ, ti yoo máa pa ọ diẹdiẹ, eyini ni pe ki
n fun ọ ni iṣẹ lile ṣe. Mọ daju pe ko si ọna ati là fun ọ,
emi ni i ṣe alakooso awọn nnkan ti n gbe inu omi, erinmi,
awọn ejo pataki, ati awọn ẹranko nla inu omi, Olokun
nikan ṣoṣo ni o jẹ aṣaaju mi ninu awọn ẹbọra.'

Bayii ni ẹda buruku yii wi emi náà si fun un ni esi
mo ni, ' Kabiyesi, bi o tilẹ jẹ pe inu n bi yin sibẹ mo
ni lati kọ sọ bi inu mi ti dun to lati mọ yin lonii, ẹyin
ti ẹ wa gẹgẹ bi olori ẹja inu omi. Mo si fẹ ki ẹ mọ

bi ekute ko ti lagbara niwaju ologbo bẹẹ náà ni n ko
lagbara niwaju yin, bi agbọnrin ko si ti le ṣe nnkan kan

65


ÀRỌ̀GÌDÌGBÀ TI I ṢE OLORI ẸJA INU OMI

niwaju kiniun ni n ko le ṣe nnkan. Ṣugbọn n ko fẹ ki ẹ
ni ero pe gbogbo ọmọ araye ni o n ṣe ibi si ẹja. Loootọ
Olodumare fi oye jinki awọn ọmọ eniyan , oniruuru si ni
gbogbo wọn. Emi ti ẹ mu yii ko ṣe ibi si awọn omọ
ẹja ri, n kò si ba erinmi ni ija pọ, bẹẹ ni awọn jomijoke
ko ni ẹjọ kan pẹlu mi. Bi ẹ ba pinnu ati pa mi, ẹ ma ṣe
pa mi lonii, ṣugbọn ki ẹ kuku fun mi ni iṣẹ ti n o ṣe
ti n o ku le lori. Kabiyesi."

" Nigba ti mo sọ bayii o ni oun fun mi laaye ati ṣiṣẹ ki
n ku le e lori ṣugbọn iṣẹ ti o kọ fun mi ṣoro to bẹ ti n ko
le ni ero meji ju pe ojiji iku n rọ̀dẹ̀dẹ̀ lori mi: O ni,
' Iṣẹ ti o ni lati ṣe fun mi ni eyi, ki ilẹ ọla to ṣu o ni lati
mọ ile kan'ti o ni iyara mejila ti o si ga ni ẹsẹ bata
mejila si iwaju ile mi yii, bi o ko ba le ṣe e n o pa ọ
jẹ lalẹ ọla. .

"O ko ri i pe iku gan-an ni eyi jẹ fun mi, ọrẹ mi ?
Ẹkun ni mo bu si mo si bẹ̀rẹ̀ si bẹ ẹ ki o má ṣe bẹẹ 
ṣugbọn ko tilẹ ṣe bi ẹni pe oun ri mi, ọ ni ki wọn tu
okun apa mi ki wọn mu mi lọ si ile iya oun ki n lọ
sun nibẹ mọju. 

" Wọn fun mi ni iyara kan ni ile náà wọn si fun
mi ni ounjẹ, mo jẹ ẹ mo si fi ẹyin le ilẹ. Bi mo ti sun
tan ni mo ri ti ẹnikan fi ọwọ kàn mi ti o si pe mi ni
orukọ mi o ni, 'Ireke-onibudo, tanna. Eleyii yà mi
lẹnu mo si tanna; nigba ti mo máa wo o, o di iya mi
ti o ti ku, mo si mura ki n di mọ ọn o ni n ko gbọdọ ṣe
bẹẹ . Mo pa guuru si i ki n di i mu ṣugbọn ofo ni mo di mu.
Lẹyin eyi o bẹrẹ si ọrọ i sọ o ni:

"Ọmọ mi, Ireke-onibudo, mo ri ìyà ti o ti n jẹ ọ
lati igba ti mo ti fi aye silẹ mo si fẹ ki o mọ pe o ko
ni ṣegbe si inu ìyà wọnyi, ni igbẹyin aye rẹ ayọ ni
yoo jẹ ipin rẹ. Ma ṣe bẹru Arọ-gidigba, ipa rẹ̀ kò le ka

66



ÀRỌ̀GÌDÌGBÀ TI I ṢE OLORI ẸJA INU OMI

awọn ogun ọrun n bọ lẹyin mi nisisiyi wọn o sì ṣe iṣẹ́ ti o fun ọ ki ilẹ to mẹ.

"Bi iya mi ti wi bẹẹ tan o fi ika la ilẹ ni origun
mẹrẹẹrin iyara ti mo wà, were ilẹ si bẹrẹ si là, awọn ogun
ọrun gbogbo sì bẹrẹ si jade pẹlu ọkọ ati ada, pẹlu
akengbe ati garawa. Wọn bẹrẹ si ṣe iṣẹ, nigba ti o si
kù diẹ ki ilẹ mọ wọn pari ile ti Àrọ̀-gìdìgbà gbe fun mi.

" Nigba ti o di owurọ ọjọ keji ẹru ba Arọ-gidigba
pàápàá  nitori ko ye e bi mo ti ṣe le ṣe e.

" Lẹyin eyi o fun mi ni iṣẹ miiran ti o ṣoro fun ọmọ
eniyan lati ṣe, o ni ki n lọ ṣan oko kan si agbala oun ki
n gbin iṣu si i ki iṣu náà yọ ewe lọjọ ti mo ba gbin i ki
o si ta ati wi pe laijẹ pe mo ṣe eyi ni ọjọ keji ori mi
ki yoo sun lọrun mi.

" Nigba ti mo gbọ bayii mo wọ inu ile mi lọ mo si
bẹrẹ si sọkun mo n ke pe iya mi mo ni, ' Iya mi o, iya
mi olododo, iya mi alagbara, iya mi ode ọrun, iya
mi ọlọgbọn, iya mi oloye lori, iya ti o ju iya lọ, iya ti
o ni ifẹ ọmọ de gongo, iya mi aye, iya mi ọrun, iya
ti o fẹran ile, iya ti o fẹran ọna, iya mi ti n bẹ ni ipo
oku ti n ṣe ẹgbẹ awọn alagbara ode ọrun, awọn ọmọ
alade, awọn ti o ni gbongbo iṣẹgun lọwọ, awọn ti o ju
ẹda iyoku lọ,iya mi Ò! —! —! —iya mi o! —! —:—
iya mi O! —! —! —o
. " Bayii ni mo ke, iya mi náà si gbọ, o jade lati inu
ilẹ wa, o mu ẹnikan pẹlu ara rẹ̀. Nigba ti mo sọ fun un
o ni ko ṣoro afi ti iṣu ti o ni lati hù loojọ, ẹni ti o ba a
wa si wi fun un pe iṣu ti yoo hu loojọ wà lode ọrun ati
wi pe ibi ti o wa lọhun pàápàá jinna afi bi oun ba ni lati fo lọ.
Iya mi wi fun un ki o jọwọ yara lọ, were o fi ẹsẹ tu ilẹ,
ki si là si meji were o wọ inu rẹ̀ lọ, o fò ba 'ibẹ lọ,
kò si pẹ nigba ti o ko iṣu náà de, kò ju kekeeke lọ, ko
tilẹ ju ẹyọ ekurọ kan lọ ni titobi ọkọọkan.

67


ÀRỌ̀GÌDÌGBÀ TI I ṢE OLORI ẸJA INU OMI

" Lẹyin eyi iya mi tun pe awọn ogun ọrun wọn
si jade lati inu ilẹ pẹlu ada ati aake oun ọkọ. Were wọn
pari iṣẹ náà , iṣu hù ni werewere o ta, gbogbo ebè si ti
lọ kaakiri oko. Nigba ti o di akukọ iya mi ati awọn
ogun ọrun wọnni lọ si ode ọrun.

" Mo ji nigba ti oorun bẹrẹ si yọ bi mo si ti run orin
ti mo bọ oju mi tan ni mo lọ si ọdọ Àrọ̀-gìdìgbà mo
sọ fun un pe mo ti pari iṣẹ ti o ni ki n ṣe. Nigba ti mo
wi bẹẹ , o dide o lọ wo o, nigba ti o ri i o kigbe nla tó bẹ
ti o jẹ pe gbogbo awọn ijoye rẹ̀ l'o gbọ ti ilẹ sì mì tìtì 
nitori ẹru bẹrẹ si ba a bọya mo le ri ẹyin oun pàápàá dipo
'ki oun ri ẹyin mi. Ọrọ náà ba a lẹru to bẹ ti o fi jẹ pe ko
le bu omi si ara fun wakati mẹfa lọjọ náà bẹẹ ni wakati
kọọkan ni o máa n bu omi si ara titi ọjọ aye rẹ̀.

" Lẹyin eyi o wa sọ fun mi pe oun o jẹ ki n maa lọ bi
mo ba le ṣe iṣẹ kan ti o kù ti oun fẹ fun mi. O ni ẹranko
kan wà ti orukọ rẹ̀ n jẹ ewurẹ-ibẹru ti o máa n yọ awọn
lẹnu lagbegbe ibẹ, ati ọdọ eṣu ni ewurẹ-ibẹru ti máa 
n wa, wi pe oun si n fẹ ki n ba ẹranko náà jà, bi mo ba le
ṣẹgun rẹ̀ ki n máa lọ. O da ọjọ meje ti ija náà yoo bẹrẹ
ṣugbọn laaarin ọjọ meje náà ile iya Arọ-gidigba ni n oo
máa gbe, bẹẹ ni ajẹ ni iya náà o si ti wi fun un ki o pa mi
jẹ ki o to di ọjọ ija náà , mo gbọ nigba ti o n sọ fun un

'ṣugbọn ko mọ pe mo gbọ. Iyara mi dojukọ agbala iya

Àrọ̀-gìdìgbà mo si ti n ṣe akiyesi awọn ikoko mẹfa nla
kan nibẹ lati igba ti mo ti de ibẹ pe abami ni wọn.
Nigba ti o di alẹ ọjọ ti olori awọn ẹja sọrọ ija yii fun
mi, mo ri nnkan kan, mo fi ẹyin le ilẹ ninu iyara mi mo
si n wo obinrin ajẹ yii o wọ inu ọkan ninu awọn ikoko
wọnni lọ, lẹyin ti o ṣe eyi tan mo ri ejo nla kan o ti
inu ikoko náà jade; ejo yii rin kiri titi ṣugbọn ko wa
si ọdọ mi, lẹyin naa ni o tun wọ ikoko ti o sunmọ mi

ju, nigba ti o si máa jade o di iya Àrọ̀-gìdìgbà bi o ti

68

ÀRỌ̀GÌDÌGBÀ TI I ṢE OLORI ẸJA INU OMI

ri tẹlẹ. Lẹyin eyi iya náà tun wọ inu ikoko miiran

nigba ti o si ṣe bẹẹ mo ri kiniun kan jade ni inu Ikoko
náà, igba ti o tun ṣe kiniun yii wọ inu ikoko ti o wà lẹbaa
ọdọ mi o tun di iya Àrọ̀-gìdìgbà pada, bẹẹ ni obinrin
yìí n dan awọn ikoko wọnyi wo ti o n di oniruuru nnkan
ṣugbọn inu ikoko ti ẹba ọdọ mi ni o n wọ ki o to yipada
gbogbo bi o ti n ṣe ni mo n wo nitori oṣupa wà lakoko náà .

." Nigba ti o di alẹ ọjọ keji mo mu obi ti Ilẹpa fun mi ni ilu awọn oku mo fi si ẹnu ẹnikẹni ko si le ri mi, mo
gbe ẹni ni ibusun mi mo jade mo tẹ ẹ si abẹ igi kan ni
ìta, Lọjọ náà obinrin náà fẹ pa mi gan-an ni, oju mi bayii
l'o ṣe yipada ti o di ejo ti o wọ iyara mi lọ ti o n wa
mi kiri, o wa mi titi ko ri mi. Nigba ti o jade ninu iyara
tan mo wọ ibẹ pada, nigba ti ilẹ si mọ mo mu òbí kuro lẹnu, o wo mi titi ko mọ eyi ti oun iba ṣe,

.. Bayii ni mo bẹrẹ si sa pamọ ni alaalẹ ti oun náà n wa
mi kiri ti ko le mu mi titi ọjọ kẹfa fi pe ti mo ni lati
ba ewurẹ-ibẹru ja bi ilẹ ba mọ. Loru ọjọ yii o yipada
o di ejo, nigba ti mo si ri i pe o ṣe bẹẹ  tan mo yi ìkòkò agbo ti o maa n yi pada si ki o to tun di bi o ti wà tẹlẹ danu.

O wa aye titi ati yipada ko le ṣe e mọ nigba ti ilẹ mọ o wọ inu igbo lọ. Ọmọ rẹ̀ bẹrẹ si wa a kiri ṣugbọn ko ri i, o beere lọwọ mi mo si wi fun un pe emi náà ko ri i.
" Bi akukọ ti n kọ lọjọ náà ni iya mi de o si mu ida
idẹ kan fun mi, o dahun o ni, ' Ireke-onibudo, múra bi ọkunrin lonii o, ṣe bi akọni ọkunrin, jẹ ki ọkan rẹ le bi okuta ti ẹnikẹni ko le bori, ranti, Ireke onibudo
Ewurẹ Ibẹru ki i ṣe ewurẹ aye, ohun ọsin olori ibajẹ
ni, Eṣu ọba ilu ọrun Apaadi ni olootu rẹ̀, iwo mọkanle-

' lọgọta ni n bẹ lori ewurẹ náà , nigba ti o ba yọ Iọkankan
gbogbo iwo wọnyi ni yoo gbina, bi ina náà si
kan omi ki i ku , yoo tubọ máa jo ni. Ṣugbọn, gbà, fi ororo yii pa
ara ki o si duro de e, ina ara rẹ̀ kò ni jo ọ. Bi o ba de

69


ÀRỌ̀GÌDÌGBÀ TI I ṢE OLORI ẸJA INU OMI

ba a ja ki o si wa aye ki ida yi kan an lara ki o kan ẹjẹ rẹ̀, bi o ba le rọju ṣe eyi iwọ yoo bori ẹranko náà .
Ṣugbọn bi o ba di pe ipa rẹ ko ka a mu obi ti o gba
ni ila oku ki o fi i si ẹnu ki wọn má ba le ri ọ. Ẹlẹdaa
rẹ yoo duro ti ọ lọjọ oni o.
" Ọrọ yii ni iya mi sọ fun mi lẹyin náà o ba inu iho
ilẹ lọ.
Igba ti o di agogo kan, Arọ-gidigba ke si mi pe
o ya ki a lọ si ibi ija náà,mo si mura, oun n lọ niwaju emi n bọ lẹyin, o mu àgùntàn kan lọ́wọ́. 

Nigba ti o ṣe a de ibi ti wọn kọ òkìtì kan bayi si,
.gbogbọ ibẹ tẹju pẹrẹsẹ, ibẹ to ogun iṣẹju ni ooro ati
ogun iṣẹju ni ìbú, gbogbo ibẹ jẹ yanrin.

" Nigba ti a de idi òkìtì i Àrọ̀gìdìgbà pa aguntan
ti o mu. lọwọ o wa iho lori okiti náà o da ẹjẹ aguntan náà 
si i. Lẹyin eyi o mu màrìwò ọpẹ o na an mọ ilẹ ni ẹẹmẹta,
ni ẹlẹẹkẹta o kigbe nla o pe ewurẹ-ibẹru.. Were ilẹ
bẹrẹ si là kaakiri agbegbe eefin si n ti inu ilẹ jade, eefin
náà pọ to bẹ ti a fẹ́rẹ̀ẹ́ má ri ara wa mọ. Nigba ti o ṣe eefin bẹrẹ si dawọ duro, mo si wo ọkankan bayii mo rí ẹranko náà pẹlu ọgọta iwo ti n tanna ṣẹṣẹ, o sare o n bọ lọdọ wa, ire rẹ náà pọ to bẹẹ ti Arọgidigba paapaa fi sa lọ. 

Nigba ti o ku diẹ ki ẹranko náà de ọdọ mi o fo soke
lati fi ìwo rẹ̀ gún mi, ṣugbọn mo ti yara fi obi nì si
ẹnu ki o to de ọdọ mi ko si ri mi mọ. Lẹyin eyi mo rọra
bẹrẹ si abẹ ibi ti ẹran náà duro si mo di i ni ọrun mu,
gbogbo ina ori rẹ̀ bò mi ṣugbọn ko jo mi, o si bẹrẹ si fi 

iwo ori rẹ̀ gun mi titi mo fi ṣubu nitori o ri mi nigba náà 
igba ti mo ti bọ si abẹ rẹ̀ ni mo ti mu obi kuro lẹnu,
Igba ti mo ṣubu oun náà ṣubu le mi, mo yi i kuro lori
mi, mo yi le e, oun náà si tun yi mi a bẹrẹ si yi bẹẹ lọ.
Nigba ti o ṣe iya mi di ẹyẹ o fo wa si ọdọ mi, o ran mi
leti ida ọwọ mi. Igba náà ni mo rọra wa ọgbọn mo fi

70

ÀRỌ̀GÌDÌGBÀ TI I ṢE OLORI ẸJA INU OMI

ọwọ kan fa ida yọ mo di i ni irungbọn mu mo fi ida naa bọ ọ ní ọna ọfun oro rẹ si mú un lẹsẹ kan naa o digbo lulẹ, ina ori rẹ si bẹ̀rẹ̀ si ku, ohun naa paapaa n ja ni ilẹ, igba ti o ṣe ko le ja mọ, o ku. 
Ṣùgbọ́n ìbànújẹ́ nla ni eleyii jẹ fún Arọgidigba, nitori apa rẹ kò ka mi mọ, igbẹyin oun pàápàá si sun mọ etí ile, o ronu lọkan ara rẹ ko mọ nnkan ti oun tun le fi mi ṣe. 
Bi mo ti wi ṣáájú, igbẹyin oun paapaa sunmọ etile, nigba ti o di oru ni iya mi ko awọn ogun ọrun de ti a bẹ̀rẹ̀ si gbọ ìbọn ti Arọgidigba n kigbe lóhùn rara, nigba ti ilẹ mọ gbogbo àwọn tí ó wà ni aafin ti ku tan ẹwọn kan si so Arọgidigba paapaa mọ ofuurufu, o ku. 
Igba ti o si ṣe ni iya mi jade si mi o mu mi wọ iyaara Arọgidigba lọ, iyalẹnu lo si jẹ nigba ti mo de ọhun ti mo ba ogunlọgọ nnkan iyebiye gbogbo, a de iyaara kan a si ri ogunlọgọ ikoko isẹ inu eyi ti wọn ko goolu, diamọndi ati awọn okuta olowo iyebiye miiran si. Mo mu díẹ̀ ninu wọn, n kò lè rù wọn tan nítorí wọn wuwo ṣùgbọ́n eyi ti mo mu to sọ mi di olowo fun iyoku aye mi. 
Nigba ti a jade ninu ile naa iya mi wi fun mi pe o to akoko ki n wa kuro ni ibẹ ki n jade si gbangba, mo di ẹrù mi, emi ati iya mi jọ di i naa ni, nigba ti a di i tan o ni ki n tẹ le oun mo si tẹ le e, nigba ti a rin díẹ̀ o fi ọna ibi ti n oo maa ba lọ han mi, lẹyin naa o wi fun mi pe oun maa pinya pẹlu mi, o fi ẹsẹ lu ilẹ, ilẹ là labẹ ẹsẹ rẹ̀ iya mi si bẹ̀rẹ̀ si wọ inu ilẹ̀ lọ, o n ki mi bí o ti ń lọ, omije ti o dabi ẹjẹ si n ti oju rẹ jáde, èmi naa sọkun titi, oju mi fẹ́rẹ̀ẹ́ yọ. 
.. Nigba ti iya mi lọ tan mo fi ori le ọna ibi ti o fi han mi mo n lọ. 
Mo rin diẹ ebi si n pa mi nigba ti o ṣe mọ de orita kan mo si ba ọgẹdẹ pupa nibẹ, mo kigbe titi

71


ÀRỌ̀GÌDÌGBÀ TI I ṢE OLORI ẸJA INU OMI 

ki ẹni ti n ta ọgẹdẹ naa da mi lohun ṣugbọn n kò gbọ ohun
kan, mo si wo ọgẹdẹ náà ko ju ti ṣile kan lọ mo ba fi
ṣile kan silẹ mo ko ogẹdẹ lọ. 

" Ọgẹdẹ yii ni mo jẹ titi ilẹ fi ṣu lọjọ náà n ko si de
ibikan ti mo le wi pe mo mọ titi ilẹ fi ṣu ti mo ni láti sun labẹ igi ni aarin igbo. 
Lọ́jọ́ keji nigba ti mo ji ebi n pa mi ọ̀gẹ̀dẹ̀ ko si wù mi i jẹ, ọjọ́ naa ni mo mọ pe iyi owo wà lọtọ, iyi oúnjẹ si wa lọtọ pẹlu, mo gbe owo le ori ṣùgbọ́n n kò rí nǹkan fi ra bẹẹ ni n kò le sọ owó di oúnjẹ. Nigba ti o ṣe mo de idi ọpẹ kan mo ri ẹyin ti o wọ silẹ, mo sọkalẹ mo bẹ̀rẹ̀ si he e jẹ. Ibi ti mo ti ń ṣe èyí ni mo ri ẹyẹ ẹluluu kan ti o n fo kọja leti ilẹ mo si sọ oko si i, oko mi ba a mo si pa a, oun ni mo sun jẹ lọ́jọ́ naa titi ilẹ tun fi ṣu mi si inu Igbo. 
Nigba ti o wa di òwúrọ̀ ọjọ́ kẹta ni nnkan bi agogo mẹ́sàn-án mo pade obìnrin kan ti o gbe agbado tutu ti wọn ti ṣe ti o si gbona yaya kan ti o n ta a mo yọ púpọ̀ nitori eléyìí fihan mi pé mo n sunmọ ilu kan ati paapaa pe mo le ra eleyii jẹ. Mo ra agbado naa mo si tun ra awusa pẹlu, mo gbe ẹrù mi sọ kalẹ si oju ọna mo jẹun. Ibi ti mo ti jẹun náà jẹ ibi ti omi wa mo si mu omi le ori àgbàdo mi. 
Nigba ti mo jẹun tan mo gbe ẹru mi mo ń lọ. Bi mo ti ń sún mọ́ ilu naa ni mo bẹ̀rẹ̀ si gbọ́ ariwo, igbe ẹkún ọpọlọpọ ènìyàn, nigba ti mo sì máa yọ si ibẹ mo ba ọ̀pọ̀lọpọ̀ ero ti wọn pe jọ lọkunrin lobinrin mo si n wo ọba ilu naa, o jokoo si ọkankan àwọn ọlọ́pàá ibẹ si mu mi lọ si ọdọ rẹ̀. Mo de ibẹ mo ki i, kabiyesi ko le da mi lohun kan rara, ẹkun ni ó ń sun ti omi rẹ aṣọ rẹ gbẹdẹgbẹdẹ. Nigba ti mo beere lọ́wọ́ ẹnìkan báyìí bi ó ti rí ti gbogbo nǹkan fi ri bẹẹ, o mu mi lọ si ibi iwájú díẹ̀ báyìí, nigba ti mo sì máa de ibẹ mo ba arẹwa wunndia kan ti 



73
ARỌGIDIGBA TI I ṢE OLORI ẸJA INU OMI 
wọn fi okùn de mọ ilẹ, ti wọn fún ni okùn danindanin. Ọkùnrin naa wi fun mi pe ọmọ ọba ni ati pe oun ni o pa ọba lẹkun nítorí ọjọ naa ni ọjọ́ iku ọmọ náà. 
Mo wadii bi o ti ṣe ri bẹẹ ó sì da mi lóhùn o wi pe, Ilu ti ìwọ wà yii ni ilu ti orúkọ rẹ ń jẹ Alupayida ti o jẹ ilu ìbànújẹ́ gidigidi. Apanirun ejo kan ti i maa fò lofuurufu ti maa n yọ àwọn ara ilu yii lẹ́nu lati ìbẹ̀rẹ̀ aye, a maa fò lati oju ọrun wa ba àwọn ara ilu ni, ṣùgbọ́n lọdun yii, àwọn babaláwo àti Adahunṣe gbogbo wadii ọran naa wọn si wí pé afi bi ọba bá fi ọmọ rẹ obìnrin yii rúbọ lọ́jọ́ òní ni apanirun ejo naa ko fi ni wa mọ. Láìpẹ́ yii ni ejo naa n bọ lati ọrun yoo si pa ọmọ yii jẹ. 
Ọ̀rọ̀ yìí ya mi lẹ́nu púpọ̀ ó sì bà mí lẹru pẹlu nítorí n kò i ti i ri ọmọbìnrin tí ó dára bi ọmọbìnrin yii lati ọjọ́ ti mo ti de aye. Ko dudu pupọ kò sì Pupa púpọ̀, o pupa fẹẹrẹ bayii ni, ko sanra púpọ̀ kò sì tẹẹrẹ pupọ, ara rẹ̀ tutu ó ń dán ó sì fani mọra, ẹyinloju rẹ̀ mọlẹ kedere bi ẹyinloju ọmọde, irun díẹ̀ ti o si hù si ipenpeju rẹ̀ báyìí dudu, o ri tẹẹrẹ, o si dabi igba ti òṣùpá ba ṣẹ̀ṣẹ̀ le si oju ọrun. Ehin ẹnu rẹ ri wẹẹrẹ, o funfun bi ehin aja, ori gbogbo ẹyin naa si dọgba lọ, ọkan kò tase ekeji, ete rẹ mọ ni iwọntunwọnsi ko nipọn pupọ, ko fẹlẹ pupọ, ko dudu rekọja, ko pupa tayọ, o ba ẹnu mu. 
Ahọn rẹ pupa kò sí ni eeri kan ṣoṣo, irun ori rẹ dudu o si n dan, bẹẹ ni o si di i wìnnìkìn winnikin. 
Nigba ti mo ri i ọkan mi gbọgbẹ mo si wi fún ọba wi pe n o ba ejo naa ja n o si ṣẹgun rẹ. Ọba kò gbà bẹẹ o ni ki n maa ṣe bẹẹ, nitori pe, lọ́nà kini, n kò le ṣẹgun ejo naa, ati, lọ́nà keji, ejo naa yoo fi oju gbogbo ara ilu ri nnkan lẹyin ija mi. Emi naa gbọ ọrọ ọba ni ṣùgbọ́n n kò gba bẹẹ, ibi ti mo sì ti ń ba ọba jiyan ni ariwo ta pe ejo naa n fo bọ ni awọsanmọ. Were ọba dide o n wo ohun ti yoo de ba ọmọ oun, emi naa si ti fa ida mi yọ, ida ti


ÀRỌ̀GÌDÌGBÀ TI I ṢE OLORI ẸJA INU OMI

iya mi mu fun mi lati isa oku pe ki nfi ba ewurẹ-ibẹru
ja, mo fa a yọ mo duro ti ọmọbinrin náà , ejo yii n já
bọ lọdọ wa.

" Bi o ti n já bọ tagbaratagbara lati gbe ọmọbinrin
náà mo di i ni ọrun mu, were o fi ọmọbinrin yii silẹ o
kọju si mi, o fi ori sọ mi ni igba aya mo si ta gege lọ
si iwaju, lẹyin naa ejo buruku yii lọ mọ mi bi igba ti ìtàkùn
ba lọ mọ igi oko, o lọ mọ mi ni idi o si ká wé mi lara
lati idi mi de ọrun, lẹyin eyi o n fi iru rẹ̀ nà mi, o nà
mi to bẹ ti mo fi ṣubu ti emi ati ohun n yi lọ gbirigbiri.
Ni akoko yii ni mo ri aye di ida mi mu, mo fà a yọ
ninu àkọ̀ mo fi ṣonṣo ori rẹ̀ gun un ni inu, ida náà wọle
si i lara o tu kuro lara mi o si na ọrun ati idaji ara rẹ̀
si oke, o ke bi kiniun, ori ida yii mu un, o tun gbe ọrun
le ilẹ o si n fi ori gbe ipanti ni ilẹ kiri bi igba ti pẹpẹyẹ
ba n fi ẹnu wa ounjẹ leti odò, igbayi ni emi naa wa tun
di ada mi mu, mo fi ọwọ mejeeji gbe e soke mo ṣa a
mọ ọn ni ọrun diẹ l'o si ku ki'n bẹ ẹ ja, bayii ni mo ri
ẹyin apanirun ejo ti n fo lofuurufu, ti o n pa awọn ọmọ
ọlọmọ jẹ.


IGBESI AYE MI NI ILU ÀLÚPÀYÍDÀ.

" N ko le royin tan bi inu awọn ara ilu Àlúpàyídà
ti dun to nigba ti mo ṣẹgun ejo yii, ariwo sọ kaakiri ilu
lọ, wọn si bẹrẹ si fọn ipe wọn n lu ilu, olukuluku n jo,
ọba pàápàá fi ijo si i o si wi fun awọn gende gbogbo ki
wọn gbe mi le ejika ki wọn gbe mi yi ilu náà kiri.

" Ọmọ, ọba obinrin ti mo si gbala náà wa si ọdọ
mi, o kunlẹ o ki mi, ṣugbọn n ko fẹ ki o fi orunkun
rẹ̀ kunlẹ rara, o ti lẹwa jù loju mi, nigba ti o si bu si
ẹrin eyin rẹ̀ funfun bi ẹgbọn owu ọkan mi si tubọ balẹ
wi pe ẹni rere ni mo yọ ninu wahala ti mo gbà lọwọ iku,
nitori ko si nnkan ti o le fun eniyan ni ayọ bi pe ki oluwarẹ
ṣe oore fun ọmọnikeji rẹ̀. 

" Ni owurọ ọjọ keji ọba ranṣẹ si mi ki n wa, mo si
lọ. Nigba ti mo de ọhun o beere orukọ mi, nigba ti mo
si wi fun un tan o bẹrẹ si ọrọ i sọ o ni, ' Ireke-onibudo,
aye rẹ o dara, aye rẹ o dara, nnkan rẹ ko ni bajẹ loju
rẹ, bi kinniun ti lagbara laaarin awọn ẹranko ni Olodumare
o fun ọ lagbara laaarin awọn ọmọ eniyan , ọwọ araye ko
ni ka ọ, o ko ni wọ ẹwọn eṣu, gbigbega ni gbogbo eniyan 
o si máa gbe ọ ga, o ṣe e o, o ṣe e o, o ṣe e o, o ṣe e pupọ
gan-an ni, n ko fẹ ki o kuro ni ilu yii mọ, mo fẹ lati fi ọ
joye, mo fẹ ki o jẹ igba keji mi. Mo si fẹ lati fun ọ
l'ọmọ pẹlu, mo fẹ ki o tun jẹ àna mi. Eyikeyi ti o ba
wù ọ ninu awọn ọmọ mi ni ki o wi fun mi nigba ti o
ba tubọ ń mọ wọn, n o si fi fun ọ. Gbogbo aafin yii,
emi ni mo ni i, mo si tun ni ile si igboro, n o fun ọ
ni ọkan ninu awọn ile mi igboro ki o maa gbe ibẹ, igba ti
o ba si ni iyawo ibẹ ni ki o mu iyawo rẹ lọ, mo dupẹ
pupọ, Ireke-onibudo, nnkan ti mo pe ọ si ni eyi o.'

76

IGBESI AYE MI NI ILU ÀLÚPÀYÍDÀ

Bayii ni ọba sọ fun mi ẹnu si yà mí púpọ̀, n kò tilẹ̀ mọ eyi ti n bá sọ. Mo dọbalẹ gbalaja mo ku erupẹ le
ori mi mo ni, ' Kabiyesi, alaṣẹ, ekeji oriṣa, n ko tilẹ
mọ nnkan ti emi ba wi lati fi dupẹ lọwọ yin fun ọrọ
pataki wọnyi, ki i ṣe agbara mi ni mo fi ṣe ohun ti mo
ṣe, Olodumare l'o kàdárà rẹ̀ mọ mi. Gbogbo nnkan ti
ẹ sọ ye mi porogodo, ṣugbọn mo ro pe ko ni bi yin
ninu: bi mo ba wi pe n ko rò pe mo yẹ ni ẹni ti i ba joye
ni ilẹ yii, kini mo ni. - N ko ni nnkan kan, n ko ni ẹnikẹni
ninu aye, ọmọ alaini baba ni mi bi mo ti duro yii, alaini
iya si ni mi pẹlu, nitori náà , n ko ro pe o yẹ ki ẹ fi mi
joye. Ṣùgbọ́n nipa wi pe ki n máa gbe ilu yii o wu mi
ki n ṣe bẹ́ẹ̀ nitori mo le kọrin niyin pe tani n pe awa ko
ni baba, kai a ni baba, ọba Alupayida baba wa, kai
a ni baba. Bi ẹ ba si ni ero ati fun mi ni ọmọ, Kabiyesi,
n kò lè kọ̀, n ko kuku ti i l'obinrin, n o jẹ ki ẹ máa gbọ
bi ọrọ mi ba ti n lọ si nipa obinrin fifẹ Kabiyesi."

Bayii ni mo fun ọba ni esi, lẹyin náà o gbe ẹkọ ati
Ọbẹ ata fun mi, wọn ti din ata náà pẹlu tòlótòló, ororo
ni wọn si fi se e. Nigba ti mo jẹun tan o ke si ìyàwó rẹ̀ kan o wi pe ki o fun mi ni igo ọti kan, mo gba a mo gba a mo mu un wa si ile mi. Ṣùgbọ́n nigba ti mo maa jade ni aafin ọba ke si ọmọ rẹ obìnrin ti mo gba kuro lọwọ ejo apanirun o ni, Ifẹpade o, o kò ni wa dúpẹ́ lọwọ ireke-onibudo? Igba yii ni mo to mọ orúkọ ọmọbìnrin naa, òun naa wa o rẹrin o ki mi o si n tijú bi o ti n ṣe, emi náà n sọ̀rọ̀ akin lẹ́nu mo ní, Alakọri ejo naa fẹ́ ṣe ijamba ni, kò mọ pe ọjọ́ ikú ti ohun paapaa ti pe. Ọmọ naa sin mi jade ni aafin, lẹ́yìn naa mo ni ki o pada o sì ṣe bẹ́ẹ̀ ṣùgbọ́n o ni ki n maa retí oniṣẹ oun ni aipẹ. 

" Bayii ni mo wa si ile ibi ti mo wọ̀ si ni ilu naa pẹlu
ayọ lọkan mi pe mo di ènìyàn pataki lọwọ ọba.
Nigba ti o di ìrọ̀lẹ́ mo ri ọmọbinrin méjì, wọn ro

77


——- ———

IGBESI AYE MI NI ILU ÀLÚPÀYÍDÀ

aṣọ dáadáa , wọn si gbe ounjẹ le ori wọn wọ ile mi.
Nigba ti wọn sọ ẹru ori wọn kalẹ wọn kunlẹ ki mi
wọn ni ọmọ ọba ni ki awọn gbe ounjẹ náà fun mi wọn
si fi iwe fun mi lati ọdọ rẹ̀. Ohun ti o wa'ninu
iwe naa ni yi:
'Ọjọ Kẹwaa Oṣu Kejila Ni Ẹẹdẹgbẹwa Ọdun O le
: Mẹrindinlaadọta Lẹyin Iku Oluwa Wa,
Ireke-onibudo mi ọwọn,
N ko gbọdọ ṣai jẹ ki ẹ mọ bi ẹ ti jẹ lọkan mi, aarin ọkan mi ni ẹ wà, ohun ti ẹ ṣe fun mi ko le ṣee gbàgbé laelae, n ko si le san an fun yin rara, ẹni ti o ti itori
ẹni fi ẹmi rẹ̀ wewu ti pari oore. Bi ko ba si ẹyin ode
ọrun ni akukọ iba kọ ba mi lọjọ oni. Ẹ; ku itọju mi,
ẹ jọwọ ẹ ba mi fi ọwọ ba ounjẹ kekere yii ki ẹ si maa reti emi pàápàá ni agogo mẹrin ọla. Baba ki yin,
iya mi si ki yin pẹlu, '
Emi ni tiyin,
Ifẹpade.'
" Bi iwe ọmọ náà ti ri ni yi, nigba ti mo sì ka a tan
inu mi dun ju ohun ti mo le fi ẹnu sọ, nigba ti mo ṣi
ounjẹ náà wò mo ri i pe pẹpẹyẹ ni wọn pa, pẹpẹyẹ
náà ki i si i ṣe ọkan ṣoṣo, mẹfa ni.
"" Emi náà fesi iwe naa ohun ti mo si kọ ni yi:

'Ọjọ Kẹwaa kejila, Ẹẹdẹgbẹwa Ọdun O le
Mẹrindinlaadọta Lẹyin Iku Oluwa Wa,
Ifẹpade mi ọwọn, :

Bi o ti ṣoro fun ọmọ ọjọ mẹta lati sọ itan baba
rẹ̀ ni o ṣoro fun mi lati sọ bi inu mi ti dun to nigba ti
mo ri iwe yin pẹlu ounjẹ rẹkẹtẹ ti ẹ ko ranṣẹ si mi.
Mo fẹ ki ẹ mọ pe ọran wa 'yii ki i ṣe oju aye rara,
Olodumare ni o ran wa si ara wa. Bi ẹ ba sọ ibi ti
mo duro le lori ẹmi yin, n ko ro pe, sibẹ, o to bi ẹ
ti jẹ lori ẹmi mi. Ṣe akiyesi, Ifẹpade, n jẹ bi eniyan ba

IGBESI AYE MI NI ILU ÀLÚPÀYÍDÀ

mu ẹmi pẹpẹyẹ kuro lara iyẹ, pẹpẹyẹ lè ṣe 

nnkan kan mọ n dan ? Tàbí ki eniyan mu ẹ̀mí àkùkọ kuro lara akukọ kini yoo tun kù si i lara ? Bakan náà 
ni ẹ jẹ si mi, ẹyin ni ẹmi mi emi si ni akukọ ati
Pẹpẹyẹ. Kikuro ti mo kuro lọhun lẹẹkan ko ti ọkan mi wa, ki n má ba di iyọnu fun baba ni. Bi o ba ṣe bi mo ti fẹ ni n kì ba ti kuro lọhun tori yin, ọdọ yin ni n bá wà titi ilẹ iba fi ṣu. Nitori na n o máa
reti yin lakooko ti ẹ wi lọla.

""" Emi ni tiyin gan-an ,
Ireke-onibudo. 

" Iwe ti mo kọ ni eyi, ọrẹ mi. Ki n si sọ ootọ fun
kọ ? ọmọ náà wu mi pupọ mo, si n fẹ fẹ́ ẹ. N kò 
mọju ọjọ keji ti mo kọwe yii, ẹẹkan ṣoṣo ti mo pa oju
de ọmọ náà ni mo la ala ri. 

"' Nigba ti ilẹ mọ lọjọ keji ti mo wẹ̀ tan ti mo si jẹun
mo bẹrẹ si ṣe itọju iyara ti wọn fun mi ninu ile ti mo
wọ si, mo ṣe e dáadáa nitori igba ti alejo mi ba máa dé
ni Ìrọ̀lẹ́ . Ọjọ keji ti mo ti pa ejo apanirun ni ilu náà ni
mo ti lọ si ode ti mo ra ogunlọgọ aṣọ nitori mo ni owo
lọwọ ṣugbọn n ko ni aṣọ. Nigba ti o di agogo mẹta lọjọ
ti mo n reti alejo yii, mo ko awọn ẹwu mi kalẹ, mo mu
dànńṣíkí àrán kan mo wọ ọ, mo wọ ọ tan mo wo ara
mi ninu digi mo ṣe akiyesi pe oju mi ko dan to bẹẹ mo
si mu nnkan fifi pa ara mo fi pa ara, nigba ti mo ṣe eyi
ti mo tun wo digi oju mi dan jù, mo si bẹ ọkan ninu
awọn ọmọ ti n gbe ile náà ki o yara ba mi lọ ra àtíkẹ̀,
o lọ, ṣugbọn ki o to de iṣẹju márùn-ún pere ni agogo mẹrin
kù mo ba yara bu atike lu oju mi, mo mu aṣọ kekere
ti mo fi n nu oju mo fi nù un ṣugbọn ibi ti mo ti n nù un
ni ọmọ kan wa sọ fun mi pe wọn n beere mi. Igba ti
mo si beere ẹni náà wọn ni ọmọ ọba ni, mo si yara mo
lọ pade rẹ̀. Eyi ti o dùn mi jù ni gbogbo nnkan náà ni

79


IGBESI AYE MI NI ILU ÀLÙPÀYÍDÀ

pe n ko fẹ ki ọmọ ọba náà mọ pe mo kun atike ki o má
ba ni ero ninu rẹ̀ pe faari mi ti pọ ju nitori bi faari ba
pọ ju ṣe ni o n tẹ ni, ṣugbọn bi o ti wọle ṣe ni mo ri i
ti o mu aṣọ ninu oju ọwọ rẹ̀ ti o fi gbọn atike ọran mi,
n kò nu un tan nigba ti mo n nu oju. Nigba ti o si n nu un
bayii mo ṣe oju bi ẹni pe n kò bikita bi o tilẹ̀ jẹ pe oju n ti
mi ni isalẹ inu mi.

" Ọmọbinrin náà wa bi ọmọ ọba ni. Alaari ni aṣọ ti o
ro, ẹnikẹni ko si lo o ri, tuntun gbáà ni, lẹyin eyi o we
gele àrán kan ti o ba alaari náà mu, o we gẹlẹ náà si ibi iwaju ori o si yọ ọwọ rẹ̀ soke ni apa osi, bùbá àrán
pupa kan l'o wọ o si wọ salubata ilẹkẹ, apamọwọ
Ilẹkẹ náà l'o gbe lọwọ irin ti wọn sì fi yi eti apamọwọ
náà ka, goolu ni, wọn sì tun fi goolu ṣe ilẹkẹ wẹẹrẹ pupọ
wọn ge awọn ilẹkẹ náà ni dọgbadọgba wọn si so o mọ
eti apamọwọ lọ, bi o ti n rin ni awọn ilẹkẹ náà n ṣe jin-
winjinwin.  Iborun ọmọ náà jẹ dàmásì ti o n dan ti o
si n fi oniruuru àwọ̀ si ode. Ara ọmọ náà pàápàá n dan, o
mọ tonitoni o dabi ara ọmọ tuntun oojọ, ko si ẹyọ ifọn
tabi kuruna kan ṣoṣo lara rẹ̀ bẹẹ ni ko si oju àpá egbo
kan, o kun atike fẹẹrẹ si oju o si fi nnkan oloorun didun
si ara, gbogbo eekan ọwọ rẹ̀ l'o ge ti o si wẹ̀ wọn ti
wọn mọ patapata, atẹlẹwọ rẹ̀ náà si mọ tonitoni, o
rò o si tutu mọ ni lara. Gbogbo nnkan ti ọmọ náà fi si
ara l'o ba a mu, o ni nnkan, o si ni ara ẹ̀yẹ.

" Nigba ti o wọle mo gbe aga fun un mo si gbe aga
temi náà sun mọ a bẹrẹ si ọrọ i sọ. Bi a ti n sọrọ yii
mo tun kiyesi nǹkan miiran nipa ohùn ẹnu rẹ̀, ki i kigbe
sọrọ rara, a rọra máa sọ ohun ti o ba n sọ ni, ọrọ náà a
si máa gbadun mọ ẹni ti o ba n gbọ ọ lara. Bi o ti n sọ ọ naa ni yoo maa rẹrin  musẹ, eyin ẹnu rẹ̀ a si funfun bi
ojo dídì.
 Ọrọ ti a sọ ko pọ pupọ náà ṣugbọn mo lù u lẹnu

80

IGBESI AYE MI NI ILU ÀLÚPÀYÍDÀ.

gbọ ọrọ diẹ nipa ero inu rẹ̀ si mi, mo ni, ' Òrò ti baba
tilẹ sọ lanaa si mi, bawo l'o ti ri loju rẹ ? ' Ó dahun o
ni, ' Ọrọ wo ?" Emi náà si tun dahun mo ni, ' Nipa
eyi ti baba sọ pe oun o fun mi l'ọmọ.' Nigba ti mo wi
bayii, ko rẹrin o si fesi o ni, ' Baba tirẹ̀ ni, ko le fi
agbara mu ẹnikẹni fẹ ọkunrin, nigba ti ki i ba ṣe oluwarẹ̀
l'o mu ọkunrin náà wa si ile pe o wu oun." Emi náà si
tun ṣebi ẹni ti o kin ọrọ rẹ̀ lẹyin mo ni, ' Ki i tilẹ ṣe awọn
ọmọ iwoyi ni eniyan le ṣe bẹẹ si. 

A tun jọ ṣire diẹ si i, mo gba apamọwọ rẹ̀ mọ́ yẹ 
inu rẹ̀ wò mo si ri digi kan ti wọn fi goolu ṣe eti rẹ, mo 
yẹ ẹ wo titi o si sọ bi digi náà ti ṣe de inu apo oun fun mi,
o ni baba oun ni o ra a fun oin gẹgẹ bi ẹbun nigba ti oun
n ṣe ọjọ ibi oun. '
Lẹyin náà a ta ayò diẹ nitori ọpọn ayò-wà ninu ile naa, ọmọ náà si pa mi ni meji emi pa a ni ọkan.
' Nigba ti ilẹ n ṣu lọ ti o n to deede agogo marun-abọ
o ni oun n lọ si ile, mo bẹ̀ ẹ́ ki o ma ṣe binu pe n ko fun un
ni nnkan kan mo si sin in si ọna dáadáa, a n wo ogiri ti wọn
mọ yi aafin po bayii ki n to pada. 

. N ko gburoo ọmọ náà lọjọ keji ṣugbọn ọba ranṣẹ si
mi pe ki n máa mura oye ti oun o fi mi jẹ nitori pe o wa
lọkan oun Ki a má ba ọrọ lọ bi ilẹ bi ẹni wọn da
ọjọ oye náà mo si ranṣẹ si ọmọ ọba obinrin ọrẹ mi ni aafin. Oun náà pàápàá tun ranṣẹ pada pe ki n wa si ọhun
mo si lọ. Ibẹ ni a ti jọ pa ero nnkan gbogbo ti o yẹ láti ṣe, iru aṣọ ti o yẹ ki n wọ lọjọ oye ati awọn ti o yẹ ki 

n wa ounjẹ fun. Ọba pàápàá tun pe mi o fi kọkọrọ ilé rẹ̀ ti o wà ni igboro le mi lọwọ o ni oun fun mi.

; Ọjọ́ nla ni ọjọ ti mo jẹ oye yii, ọba nawo pupọ fun
mi. Gẹgẹ bi aṣa ilu náà ẹni ti o ba máa joye ti o ṣẹ pataki
bi temi ni lati kọ rin gbogbo ilu ka ni owurọ ọjọ oye
ki o dọbalẹ fun awọn ẹni ti n ta oniruuru nnkan, eyi ti o

81


IGBESI AYE MI NI ILU ÀLÚPÀYÍDÀ

n ta iṣu, eyi ti o n ta ọgẹdẹ, eyi ti o n ta agbado. Ni
kutukutu ni mo ti wọ aṣọ ti awọn iranṣẹ gba tẹ le mi
ti mo si dọbalẹ kaakiri ilu. Lẹyin náà mo bura pe n ko
ni ṣe ibi si ilu tabi si ọba, ati pe bi mo ti jẹ igba keji
ọba yii n kò ni tì i ki o huwa ti kò tọ, n o máa tọ ọ si
ọna dáadáa ni, n o si fi ilọsiwaju ilu si ipo kini ninu
ohun gbogbo. 
Lẹhin ti mo ṣe eyi , gẹgẹ bi aṣa ìlú náà mo ni lati 
gun ẹṣin kaakiri gbogbo ilu ki gbogbo awọn ti mo ti dọbalẹ fun máa dọbalẹ fun mi ki wọn maa yẹ mi si.

"- Gbogbo eleyii ni mo ṣe, mo wọ agbádá nla mo bọ
si ori ẹṣin, mo de fila pataki mo dabi ijoye pataki, awọn
ọkunrin ti wọn jẹ ọmọ agbo ile ọba ni wọn si duro
bi ẹnikeji mi. Awọn iyawo ọba bẹrẹ si jo, ọmọbinrin
ọrẹ mi si gba ilu tirẹ̀ lọtọ, ọmọ náà ba mi ṣe ariya náà gan-an ni, nigba ti mo si de aarin ọja ti o'bọ si oju ijo mo fi owo lẹ ẹ niwaju odidi pọnun kan ni mo fi lẹ ẹ ní ẹẹkan ṣoṣo mo ṣẹ owo náà ni ṣile meji meji ati ṣile kan.

Ṣugbọn ni akoko yii gbogbo awọn ara ilu ni o n pẹ̀ e ni
iyáwo mi.
" Emi ati ọmọ náà n ba ọrọ wa lọ mo si pinnu lati
wi fun un pe mo maa fẹ ẹ. Aya mi n ja lati sọ fun un nitori
n kò fẹ ki o kọ fun mi ki ọrẹ wa má ba bajẹ. Mo ranṣẹ
si i lọjọ kan pe ki o wa ki mi, mo ranṣẹ bẹẹ nitori ki
n ba ri'aye sọrọ náà fun un ni, nigba ti mo ranṣẹ tan mo
bẹrẹ si ronu bi n o ti ṣe sọrọ náà nigba ti o ba de, ọrọ
ti n o sọ kò ye mi, mo si wọ iyara mi mo. bẹrẹ si sọrọ
si ofo bi n o,ti ṣe sọ ọ bi o de, mo ni, bayii ni n
o ṣe bẹrẹ n 'o wi pe: " Ifẹpade, jẹ ki a jọ máa gbe bi
baba ati iya ti n gbe ni aafin,' eleyi ko dara to loju mi,
mo ni, bayii ni: Ifẹpade, mo ni ọrọ kan lati sọ fun ọ,
mo fẹ ki o fẹ mi.' Eleyii ko wu mi to pẹlu, mo ni bayii
ni n o sọ, ' Ifẹpade, mo fẹ ki o jẹ ki a fi ori ọrọ wa

IGBESI AYE MI NI ILU ÀLÚPÀYÍDÀ

yii tì si ibikan, mo fẹ ki o ṣe iyawo mi. Eleyii dara
diẹ loju mi, mo tun ronu diẹ si i mo ni  bayi ni: " Ifẹpade
mo fẹ ba ọ sọrọ pataki kan lonii, iru eyi ti n ko  ri,
mo fẹ ki o jẹ ki a pari ifẹ wa yii si ibi pataki kan, ki a
pari rẹ̀ si bayii pe ki a jẹ tọkọtaya nijọ miiran bi awọn
baba ati Iya wa." Eleyii tun gùn jù loju mi, mo ni,
bayii ni :' Ifẹpade, mo fẹ fẹ ọ.'

'Ọrẹ mi, emi ni mo wi fun ọ, ibi ti mo ti n ronu
wọnyi ni Ifẹpade de ba mi. Nigba ti o wọle, aya mi ja nitori o bi mi bi o ti wọle o ni, ' Kini ẹ pe mi si?"
Mo dahun pe ki o jokoo, nigba ti o jokoo tan mo bẹrẹ sí
sọrọ bi akólòlò mo ni, " Mo, mo, mo, mo, fẹ, fẹ, fẹ́ràn yín Ifẹpade.
Eleyii naa ni mo si le sọ mọ titi o fi dide ti o wí pé bi n kò ba ni nnkan kan ti n o sọ oun n lọ. O ṣe bẹ́ẹ̀ lọ. 
Nigba ti o lọ tan mo wa ronu wi pe eyi ti o dara ju ni pe ki n sọ gbogbo ohun ti mo fẹ́ sọ si inu iwe,
eyini yoo bò mi ni aṣiri itiju. Mo ba mura mo kọwe

 Alupayida :
Ọjọ kọkanla ọsu kejila,
Ẹẹdẹgbẹwa ọdun o le mẹrindinlaadọta,
Lẹyin iku Olúwa wa, 
Ifẹpade mi ọwọn, ihan wa,

. Mo ro pe o to akoko na wayi tí a le sọrọ nipa ara wa. Ẹ ti mọ bi mo ti jẹ, emi náà si mọ iru ẹni ti ẹ jẹ, mo sọrọ kan ninu iwe mi ni ijọsi, mo ni
bi ẹmi ti ṣe jẹ si akukọ ni ẹ jẹ si mi ati pe n ko le ṣe
nnkan pataki kan laisi yin, nitori eyi, mo fẹ ki ẹ jẹ ki
ọrọ ti baba yin sọ ni ijọsi pe oun o fun mi l'ọmọ bọ si i ni aarin emi ati ẹyin, eyini ni pe ki ọjọ ayọ náà dé láìpẹ́ ti emi ati ẹyin yoo máa gbe pọ bi tọkọtaya. Ayọ
84


IGBESI AYE MI NI ILU ÀLÚPÀYÍDÀ

nla ni eyi yoo jẹ fun mi ti ẹ ba le yẹ ọrọ mi yii wo dáadáa 
ki ẹ si fun mi ni esi ti yoo mu inu mi dun lonii.
Ṣe alaafia ni ẹ wa ?
'Emi ni tiyin pẹlu ifẹ,
Ireke-onibudo.'

"Mo fi iwe yii ranṣẹ ni owurọ ọjọ keji, ko si fesi
iwe na titi ilẹ fi n ṣu lọ, nitori naa mo lọ si aafin. Mo de
ọhun iya rẹ̀ tun wi fun mi pe o lọ si ode, mo ba duro de e.
"Bi o ti de o rẹrin si mi, ko si ti ijokoo nigba ti mọ beere lọ́wọ́ rẹ, mo ni , 'Ṣe ẹ ri iwe mi ?" O si rẹrin o ni
-O mà kuku ka ọ lara o." Mo dahun mo ni, ' Ko ni
ka mi lara bawo? ' Lẹyin náà kò sọrọ mọ o ni oun o fun
mi ni esi lọjọ keji.
— Nigba ti ilẹ mọ lọjọ keji loootọ, o kọwe si mi iwe ti o
kọ ni eyi:
i " Alupayida,
Ọjọ kọkanla oṣu kejila,
Ẹẹdẹgbẹwa ọdun o le,
Mẹrindinlaadọta Lẹyin, 
Iku Oluwa wa,'
" Ireke-onibudo mi ọwọn, :

Mo ti ronu pupọ nipa iwe ti ẹ kọ mo si ro pe 

ko buru bi ẹ ti wi, ṣugbọn mo fẹ ki ẹ wa ri iya mi
lalẹ oni. O n fẹ ri yin o.
Emi ni,
Ifẹpade.'
" Iwe kekere ti o fi da mi lohun ni eyi ṣugbọn o mu
ihin rere wa ba mi. Nigba ti o di alẹ mo lọ si ọdọ iya

rẹ bi o ti sọ. Nigba ti mo de ọhun mo dọbalẹ dáadáa oun
náà si ki mi dáadáa , lẹyin ti iya rẹ̀ ki mi tan o ni ki wọn
gbe aga kan si inu iyara oun fun mi wọn si ṣe bẹẹ ,
lẹyin eyi, emi ati obinrin náà wọle. Nigba ti a wọle tan
o bẹrẹ si ọrọ i sọ o ni:
84

IGBESI AYE MI NI ILU ÀLÚPÀYÍDÀ

"'' Ireke-onibùdú, ọmọde yii sọ fun mi nipa ọ̀rọ̀ ti 
o ba a sọ, mo si wadii lẹnu rẹ̀ o ni o dùn mọ oun ninu, 
o dun mọ emi náà , mo si mọ pe yoo dun mọ baba rẹ̀
ninu. Ṣe iwọ náà mọ nnkan ti o sọ fun ọ lọjọ ti o fi pa
ejọ apanirun. Ṣugbọn kini kan ni mo fẹ́ sọ fun ọ ki o
to di pe ọran náà bẹrẹ, n ko fẹ ki o ni obinrin miiran
pẹlu ọmọ mi o, nitori bi emi pàápàá ti wà ninu, ile yii
mo mọ nnkan ti oju mi n ri lọwọ awọn orogun, bi kò
ba si awọn ọmọ mi ti mo duro tì ni, n bá ti kọ baba
wọn silẹ. Nítorí náà , fi eleyii si ọkan o, oun ni akọbi mi
Bi orogun ba n fi oju rẹrin, oro ejo n bẹ ni ookan aya wọn,bi iwọ pàápàá ba si n fẹ gbadun aye rẹ dáadáa ṣọra
ọdọ awọn obinrin; kilọ fun oju rẹ, bi o ba ti ṣe eyini
aye rẹ yoo dara, iwọ ati ọmọde yii yoo si fẹran ara yin
Oun pàápàá jẹ ọmọ rere ni, bi o ti wa ni ibi yii gbogbo awọn
ọmọkunrin l'o n fẹ ẹ, kò gbà fun wọn ni: Iwọ pàápàá jẹ
eniyan rere, ẹni ti a kò le gbagbe laini ọ, nnkan ti o ṣe'
nipa ọmọ yii jẹ nnkan ti emi ati baba rẹ̀ ko le gbagbe titi aye, Nitori naa fi ọrọ wọnyi si ọwọ osi ki o má si
ṣe fi ọwọ ọhun jẹun.'

". Ọrọ ti iya náà sọ ni yi emi náà si fun un ni esi mo ni.:
 Ẹ ṣe e pupọ fun gbogbo ọrọ ti ẹ sọ. Ki Olodumare jẹ ẹ pẹ laye fun wa. Emi pàápàá kò fẹ ọran wi pe a
n ko obinrin jọ, mo tilẹ ti ni eyiini s'ọkan nigba ti mọ wa ni kekere, nitori naa ẹ ma ṣe bẹru eyiini rara ọkan mi ko si ninu iru nnkan bẹẹ , obinrin kan igbadun kan ni obìnrin meji ijangbọn meji, obinrin mẹ́ta ijangbọn mẹ́ta, obìnrin bẹẹrẹ, ijangbọn bẹẹrẹ ni, bi mo ba ti yanju eleyii ti mo gbe e ni iyawo o tan. 
Ṣugbọn kini kan ni mo tun fẹ beere lọwọ yin, ìyá, 
bawo ni mo ti ṣe máa sọrọ naa fun ọba?  N ko mọ ẹnikẹni ni ilu yii ti mo le ran si wọn. 
Nigba ti mo wi bayii iya náà rẹrin o ni, ' Kini a ti

85


IGBESI AYE MI NI ILU ÀLÚPÀYÍDÀ

n ṣe eniyan ? Eniyan ti o pọ lọ yanturu yii, bi Ifẹpade ba
ṣetan yoo mu ọ lọ si ọdọ ọrẹ ọba kan, oluwarẹ jẹ ọlọrọ
mi mo fẹran rẹ̀ daadaa , oun ni ki o ran ki o wa ba ọ tọrọ
ọmọ náà 
ni aafin. 
" Ibẹ ni a pari eleyini si, nigba ti o si pẹ diẹ ti mo
ṣetan ti mo n fẹ lọ o pe Ifẹpade ki o wa mu mi lọ si
ibi ti o wi oun náà si tẹ le mi. 
" Nigba ti o pẹ o mu mi yà si ọna ile kan bayii, a wọ
inu ile náà lọ, àkòdì ni wọn kọ ọ, wọn si so ẹṣin kan mọ
iloro. Nigba ti a wọ inu àkòdì náà tan o ki awọn obinrin
ile gbogbo, wọn si ti mọ ọn dáadáa wọn n ba a ṣe àwàdà.
Nigba ti o ki awọn obinrin tan o wọ inu iyara kan bayii
.o ni ki n duro si ita de oun, o pẹ diẹ ninu iyara náà o pè mi ki n wọle, nigba ti mo de ọhun mo ri baba kan ti
o dagba diẹ, ko kuku darugbo o, mo dọbalẹ mo si n ki i,
were o ni ki n má dọbalẹ fun oun, emi ti mo jẹ igba
keji ọba, a si jọ ṣe àwàdà diẹ, lẹyin náà o bẹrẹ si sọrọ
oni, 'Mo ti gbọ nnkan ti o fẹ sọ, o ye mi dáadáa , o ye
mi dáadáa , ọmọ mi yii, Ifẹpade, ti sọ gbogbo rẹ̀ fun mi.
N o lọ ri Alaye lọla, ta ni inu rẹ̀ kò ni dùn si eleyii nilẹ yii, nnkan kekere kọ l'o ṣe fun wa, ti o gbà wa
lọwọ ejo apanirun ! Bi mo ti ba ejo náà laye ni eyiini,
" o si ti n pa eniyan jẹ ni ilẹ yii ọjọ ti pẹ. 
" Lẹyin ti o sọ bayii o bẹrẹ si ki wa lemọlemọ, ẹ ku ijokoo, ẹ pẹlẹ, ẹ pẹlẹ ete. Nigba ti o sẹ o ke si iyawo rẹ̀ kan o sọrọ kẹlẹkẹlẹ kan si i leti onitọhun
náà si wọle o mu obi ajoopa mẹfa fun wa, awa náà gba
a tan a dide, o ni ki a ba oun ki iya Ifẹpade.

' Nigba ti a fi máa jade ninu ile náà ilẹ ti n ṣu pupọ
Ifẹpade si wi fun mi pe ki n máa lọ si ile ṣugbọn n ko
lọ, mo sin in pada de afin mo jiṣẹ fun iya rẹ̀ ki n to máa 
lọ si ile. 
Nigbati o di owurọ ọjọ keji loootọ, ọkunrin náà lọ

86

IGBESI AYE MI NI ILU ÀLÚPÀYÍDÀ

si ile ọba, nigba ti o si to agogo mẹwaa o ranṣẹ si mi pe ki n wa mo si lọ. Nigba ti mo de ọhun o jiṣẹ fun mi pe ọba ni oun fi tayọtayọ fi ọmọ náà fun mi.

",Lẹyin eyi emi náà lọ ri ọba fun ara mi mo si dupẹ lọwọ rẹ̀.

" Lati igba yii lọ ni emi ati ọmọ náà ti bẹrẹ si lo irú ifẹ ti o ṣoro lati ba pade ninu tọkọtaya ni ode oni.

" Ko si ọjọ kan ti a ko ni ri ara wa, bi n ko lọ si
ọdọ rẹ̀ yoo wa si temi ṣibi kan ṣoṣo ni awa mejeeji fi n jẹun , bi o ba bu ẹkun ṣibi iresi tabi ẹwa a gbe e fun
mi, n o bu diẹ jẹ eyi ti o ba ṣẹku oun náà a jẹ ẹ. Bi mo
ba bu okele iyan tabi ọka n o ge diẹ jẹ lara okele kan
n o fi iyoku fun un, bi oun náà ba si bu okele yoo ge diẹ
'jẹ yoo fi iyoku fun mi. Bi amodi ba n ṣe e bi ikun ba wà ni imu rẹ̀ emi ni mo n ba yọ ọ bi o'wà ni temi oun
náà ni o yọ ọ fun mi bi o ba n lọ si ode emi ni mo n wẹ
: l'eṣẹ, oun náà l'o si n wẹ ẹsẹ temi fun mi. A n fi ọwọ
ọ ara wa lọwọ rin ni, nnkan kan náà ni a n jẹ, aṣọ kan náà 
ni a n wọ, orin kan náà ni a n rùn ; bi mo ba fi ẹsẹ gbun
okuta, oun náà a tikara rẹ fi ẹsẹ tirẹ̀ gbun un, bi o ba si
fi ẹsẹ tirẹ̀ gbun okuta emi náà a fi temi gbun un funra
mi. Igba mejilelaadọrin ni a n fi ẹnu ko ara wa lẹnu
lojumọ, o jẹ ẹẹmẹfa ni wakati kan. Ọpọlọpọ itan ti o
pa ni lẹrin ni mo ranti nibi ti a ti n lo ilẹ wa: lọjọ kan
a jọ lọ si ọna oko a si de oju omi kekere kan, omi naa
kò jin ṣugbọn o ni àbàtà wọn si gbe igi tẹẹrẹ kan le
ori rẹ̀, nigba ti a de ibẹ mo gbe Ifẹpade mo gbe e
kọja lori igi, bi mo ti fi ẹsẹ tẹ igi ṣe ni ẹsẹ mi yọ, awa

mejeeji si ṣubu si inu àbàtà, bẹẹ náà ni a gbe ara wa de aafin,

" Nigba kan kẹ̀, a gun oke kan de ori a si fẹ maa sọ kalẹ l'odi keji, oun wà niwaju, bi o ti gbe ẹsẹ si iwaju
ni ilẹ yọ ọ mo ba di i mu ki o mà ba ṣubu ṣugbọn ṣe ni
ilẹ tun yọ emi náà , awa mejeeji ṣubu a si n yi lọ si isalẹ
gbirigbiri, a n yi le ara wa lori ni,

87


IGBESI AYE MI NI ILU ÀLÚPÀYÍDÀ

"A lo ifẹ pupọ si ara wa, bi mo ba gun igi a máa
gun un wa ba mi. Nigba kan ti o lọ si idalẹ ti o ba baba
rẹ̀ lọ, omi nla kan bayii ni o pin ilu Alupayida ni iya
si ilu ti wọn lọ, ṣugbọn ojoojumọ ni mo n wẹ omi náà 
kọja ni kutukutu ti mo n lọ ki i ti mo si tún" n pada
si Alupayida ki ilẹ to ṣu. Oun náà a sin mi de eti omi
a si máa ki mi bi mo ti n wẹ lọ, bi mo ba wẹ omi náà 
tan a tun máa ke si mi lati oke odo lọhun a o si mi
sọrọ titi mo fi máa rin ti n kò ni gbọ ohun rẹ̀ mọ́. 

" Bayii ni a n lo ọpọlọpọ ifẹ pẹlu ara wa, nigba ti o
si ṣe a da ọjọ igbeyawo wa. A bẹrẹ si mura fun ọjọ
nla yii, baba rẹ̀ ra irinwo maluu,ẹgbẹrin ìgàn aṣọ, ẹgbẹrun
garawa epo pupa, odidi ile mẹfa kun fun iṣu, mẹfa.
kun fun agbado, mẹfa kun fun eree, mẹfa kun fun
awujẹ, 'mẹfa kun fun ẹgunsi, ọgọrun apo iyọ, ọgọfa.
apo ata, ogoje apo alubọsa, gbogbo awọn wọnyi wà
ni ibẹ, gbogbo ọba igberiko ni ọba si ti pe si igbeyawo yii.

'" Ṣugbọn, ọrẹ mi, ero ni ti eniyan , ti Olodumare ni
iṣe, gbogbo bi imura ti pọ to fun igbeyawo yii, igbeyawo
náà ko bọ si i, awọn araye bọ si aarin wa, bayii ni:
Nigba ti mo ba ti lọ si aafin tẹlẹ ti ilẹ ba ṣu pupọ iya
ọmọ náà a ni ki n kuku sun si aafin ile ti wọn si máa fún mi ki n sun jẹ eti ibi ti awọn ayaba ti máa n sun,
bẹẹ  pupọ ninu wọn ni o n rin irooho nigba ti wọn ba
n wa ounjẹ ọba. Ọba kò mọ pé mo maa n sun ni ile náà 
rara. Nigba ti o ṣe, awọn olofoofo lọ sọ fun un pe ọdọ
awọn iyawo rẹ̀ ni mo n sun. Lalẹ ọjọ kan, mo wà ninu
ile náà pẹlu Ifẹpade, mo dede gbọ ohun ọba, a rọra
dakẹ a kò sọrọ mọ, ṣugbọn sibẹ ọba tubọ n sun mọ ibi ti
mo wà apo ekurọ kan ti wọn tò sibẹ ni mo bọ si mo
wi fun Ifẹpade ki o bọ si ita. Ọba wọ ibi ti mo wà ninu
apo ekurọ nigba ti Ifẹpade jade tan, o si bẹrẹ si wa ibẹ
kiri, nigba ti o ṣe o fi ọwọ kan mi lori ninu apo, o si

88

IGBESI AYE MI NI ILU ÀLÚPÀYÍDÀ

wo inu rẹ̀ o ri mi, o fà mí jade tagbaratagbara, o si 
wi fun awọn iranṣẹ rẹ̀ pe ki wọn máa lu mi awọn náà 
sì n lu mi pẹlu agbara wọn fi ẹyin mi na ilẹ wọn fẹrẹ
lu mi pa lẹyin ti wọn lù mi tan ni ọba náà tun wi
fun mi pe ọjọ meje lẹyin ti oun mu mi pẹlu awọn iyawo
oun ni oun máa mu mi kuro lori oye ti oun si máa da mi dọbalẹ ni aarin ilu ti oun máa nà mi.

Inu iyawo mi bajẹ pupọ si ọran yii, ẹkun ni o fi 
gbogbo oru sun, oru naa ni mo si wa si ile mi. Lọ́jọ́ keji mo ṣe bí n o ri Ifẹpade ṣùgbọ́n n ko ri i, aṣe o yi ode lọ si ọdọ awọn agba ilu lati lọ fi ẹjọ́ bàbá rẹ̀ sun ni ati lati wi fun wọn ki wọn wi fún un pe ki o ma ṣe ohun ti o tun ni oun fẹ́ ṣe si mi. Mo ránṣẹ́ si i ni ọjọ́ kẹta pe ki o wa ṣùgbọ́n àwọn orogun iya rẹ ti wọn wa ni ìdí gbogbo rikisi naa ko jẹ ki ẹni ti mo ran ri i. 
Ni ọjọ kẹrin baba rẹ pàápàá wi fun un pe oun ko gbọdọ ri i ki o jade si ita o si kọwe si mi ṣùgbọ́n ẹni tí o fi iwe ran ko fi jiṣẹ, eleyiini naa wà ni idi ọ̀tẹ̀ náà. 
Ki ilẹ ọjọ́ keje to mọ mo ti di ẹru mi mo sa kuro ni ilu Alupayida ṣùgbọ́n n kò sọ fun Ifẹpade rara, èpè ni mo tilẹ n ṣẹ fun un nigba ti mo n lọ. Mo kọwe buruku kan si i ṣùgbọ́n ko ri i gba. Mo tun kọ ikeji ti o buru ju ti iṣaaju lọ 
Nnkan ti mọ kọ si inu iwe mi keji ni yi : 
Ọjọ Kọkanlelọgbọn, 
Oṣu Kejìlá, Ẹẹdẹgbẹwa ọdun o, 
Le Mẹrindinlaadọta Lẹyin iku Oluwa wa. 

Ifẹpade mi ti ko ṣọwọn, 
Mo ro pe o to akoko ki n wa sọrọ fun ọ. Ifẹpade, o to akoko, o to fẹẹ, o wà gẹ́gẹ́ bi alainitiju eniyan, Olodumare si wà láàárín temi tìrẹ. Ki ni ẹ̀yin obìnrin mọ nípa ọkùnrin ju pe ki ẹ duro bi àpáta lẹyin rẹ nigba igbadun, ki ẹ sa bí igba ti ọmọ ẹran ba sa fun kiniun nígbà wàhálà, ki ẹ ko dukia rẹ fún ilo ara



89


IGBESI AYE MI NI ILU ÀLÚPÀYÍDÀ

yin, ki ẹ maa lo ọla ki ẹ si ma yọ ninu aṣọ olówó iyebiye, ki ẹ maa pe pẹlu awọn eniyan pataki, ṣugbọn ẹ
dabi ejo oloro labẹ koriko, paramọlẹ ti ń bu eniyan .
l'ẹsẹ jẹ, ẹni ti n da ija silẹ ti o n ta kete, bayii ni ẹ jẹ, 
ẹyin obinrin. Ṣugbọn, iwọ, Ifẹpade, kini alakọri rẹ 
gbẹkẹle ? Ṣe baba rẹ yii náà ni, ki ni ati ìwọ ati baba 
rẹ jamọ? Ki ni eniyan n fẹ lara iwọ pàápàá? Iwọ
jágbajàgba, réderède, rándanràndan, galagala 
jágajàga, yágbayàgba, o wà o ko ni ero lori rara, kò si 
ibi ti o kò lè de, bọya o tun ti ba ọkunrin miiran lọ ni, ki iwọ ati baba rẹ máa ṣe bi ẹ ba ti fẹ, bi iwọ pàápàá 
tilẹ tun fẹ fẹ mi n ko fẹ ọ mọ, mo lọ fun ọ ati fun
oloriburuku baba rẹ náà o. 
Emi ni, Ireke-onibudo. 

" Ọrẹ mi, eyi ti o yà mi lẹnu ju lọ patapata ni
Pe ọjọ́ ti mo kọwe yii gan-an ni oun náà kọ ọkan si mi, kò mọ pe 
mo n lọ lọjọ náà , n ko ri eyi ti'oun kọ, oun náà ko si ri tèmi, 
ṣugbọn nigba ti a pade, ọjọ eyiini pẹ, n o sọ ọ niwaju,
igba ti a pade ni a wa ri gbogbo iwe ti a ti kọ si ara
wa ni ọjọ ipinya yii. Iwe ti oun kọ si mi yatọ si temi
lọnakọna bayii ni iwe náà lọ: 
' Ọjọ Kọkanlelọgbọn Oṣu kejila, ,
Ẹẹdẹgbẹwa ọdun o le
Mẹrindinlaadọta lẹyin iku
Oluwa wa.

Ireke-onibudo temi pàápàá , 
Ireke-onibudo mi, orúkọ rẹ ba ireke lọ ṣùgbọ́n ìwọ paapaa dun ju ireke lọ. Ìwọ ni igbin emi ni ikarawun, igbin ko le ṣe airi ikarawun, ikarawun ko si le ṣe airi igbin ati ọjọ ti ọ̀ràn yii ti ṣẹlẹ̀ ti n ko ri ọ, bi aye ni mo wa bi ọrun ni n kò le sọ ati ijẹta ni mo ti fi oúnjẹ si ẹnu mi yii mọ. Báwo ni n o ṣe jẹun nigba ti olufẹ mi kò jẹ, bawo ni n o ṣe mu omi, 

90

IGBESI AYE MI NI ILU ALUPAYIDA 

nigba ti olufẹ mi ko mu? Ọkan mi ti daru bi omi eléèérí, aya mi kò balẹ, ìbànújẹ́ ni mo si fi ṣe aṣọ nitori rẹ. Ta ni le dípò olufẹ mi fun mi? Ta ni le ṣe bi olufẹ mi? Ireke-onibudo ti ta ọfa ifẹ lù mi lati ọjọ́ pipẹ oro ọfà rẹ si ti mu mi, olufẹ mi dabi itanna eweko tutu oloorundidun ti n fa gbogbo eniyan mọra. Ireke-onibudo, ma ṣe gbagbe, ifẹ dabi oúnjẹ didun ni oko sugbọn ọna ati de oko naa a maa kun fun iṣoro, iṣoro oke, iṣoro kòtò, ìṣòro ẹ̀gún, iṣoro onírúurú igi giga ti o maa n wo lu oju ọna naa, ṣùgbọ́n ẹni ti o ba le bori iwọnyi ti o de oko yoo ni alaafia aye yoo ni ti ọrùn pẹlu. Nitori naa jẹ ki a daraya, ìwọ olufẹ mi, mo n bọ wa ri ọ lalẹ oni. 
Emi ni tìrẹ titi aye, 
Ifẹpade 


" Nigba ti o fi iwe yii ranṣẹ si ile mi ti wọn wi fun
un pe mo ti lọ ni ilu, ko ṣe nnkan meji, o di ẹru rẹ̀ ko si
sọ fun ẹnikẹni, oun náà fi ilu silẹ. Owo diẹ l'o mu lọwọ 
ko si mọ ibi ti mo ba lọ, o fi ori le ọna ibi ti o ro pe mo
ba lọ ni, o si ṣe ibura lẹnu bode ilu wi pe oun kò ni pada
wọ ilu náà afi bi mo ba pada pẹlu oun.

" Ọna ibi ti o ba lọ kọju si ila oorun temi kọju si iwọ rẹ̀ bi a si ti n rin siwaju ni a tubọ n jinna si ara wa.

" Nigba ti o rin irin ọjọ meje ti ko ri mi o de ilu kan
ko si owo lọwọ rẹ̀ mọ,.o bẹrẹ si ṣe iṣẹ, o n ṣẹ igi ta o si n ta ewe. Bi o ti n ta nnkan wọnyi ni o n darukọ mi tọsan toru bi emi náà si ti n lọ ni mo
n darukọ rẹ̀ ti mo n pe e lorukọ buruku gbogbo ti mo
si n ṣẹ epe fun un.

"O kuro ni ilu ti o kọ de yii,nibi ti o si ti n rin lọ ilẹ ṣu oun nikan si inu igbo awọn kiniun si n ke níwà lẹyin. 
" Ninu irinajo rẹ̀ o ba ogunlọgọ eniyan nla pade ti

91



IGBESI AYE MI NI ILU ÀLÚPÀYÍDÀ

wọn n bẹ ẹ ki o fẹ awọn ti kò si fẹ wọn, a ni ki wọn
ba oun wa Ireke-onibudo oun. Igba náà emi náà n rin kaari
mà si dede máa darukọ rẹ soke wi pe, ' Ifẹpade oloṣi,
Ifẹpade ọmọ aja, ọmọ ẹran, ọmọ wahala, eniyan lasan,
alainilaari, oloriburuku ọmọ.'

" Emi pàápàá n kaakiri ni, o pẹ diẹ ki n to duro ni ilu
kan, oṣu mẹta ni.

" Nibi ti Ifẹpade ti n kiri o bẹrẹ si kọ oniruuru nmkan
nipa mi si inu iwe pẹlẹbẹ Pẹlẹbẹ gbogbo o n pin in fun
awọn ọmọde ni ilu ti o ba de. Ninu iwe kan ohun ti
o kọ ni eyi: ' Ireke-onibudo ẹni igbadun,

' Ireke-onibudo arẹwa ọkunrin

" Ireke-onibudo gbajumọ pataki

" Ireke-onibudo ọlọla eniyan ,

" Ireke-onibudo ẹni ti o tutu bi ọgẹdẹ eti odò

' Ireke-onibudo ẹni ti o lagbara bi kiniun

" Ireke-onibudo ẹni ti o gbọn bi ejo

" Ireke-onibudo ẹni ti o ni iwa tutu bi adaba

"A! Ireke-onibudo, iwọ olufẹ mi, ọjọ wo ni n o ri ọ ?

" Ẹ ba mi wa a, ẹ ba mi wa Ireke-onibudo mi

" Ẹ ba mi kẹ ẹ, ẹ ba mi kẹ Ireke-onibudo mi

" Ẹ ba mi gẹ ẹ, ẹ ba mi gẹ Ireke-onibudo mi.

" Nigba ti o di ọjọ kan bayii mo ba ọkan ninu awọn
ara ilu Alupayida pade ni ọja ni ilu kan, o wi fun mi
pe Ifẹpade ti kuro ni ile ati pe o ti wa mi lọ, Ọkunrin
náà jẹ ẹni ti ile rẹ̀ sunmọ ile mi ni Alupayida o si wi fun
mi pe akoko ti mo ti kuro ni ile ni ọmọ náà ti lọ bẹẹ ni
oṣu kẹfa ti mo kuro nibẹ ni mo ri i yi.

"Ẹru ba mi nigba ti mo gbọ ọrọ yii ẹni ti o wi fun
mi si wi pe ko si ẹnikan ni ilu ti o le sọ ibi ti Ifẹpade
ba lọ.
"Emi náà tun fi ori le ọna mo n wa a kiri lati ilu de ilu.

" Lọjọ kan, bi mo ti de ilu kan mo ri ọmọde kan ti o

,

93


IGBESI AYE MI NI ILU ÀLÚPÀYÍDÀ

mu kan lọwọ. Nigba ti o ṣe o sọ iwe náà silẹ mo sì mu un mo yẹ ẹ wo afi igba ti mo dede ba orúkọ mi ti ẹni naa kọ síbẹ̀ bayii :
Bẹẹ ni Ireke-onibudo wà lode aye yìí! 
Ẹni ti iwa rẹ tutù bi omi amu
Ẹni ti o dara bi egbin 
Ẹni ti o fi gbogbo agbari ṣe ọgbọ́n 
Oloyelori ọkùnrin 
Ẹni igbadun 
Ẹni ọlá 
Ẹni aye yẹ 
Ẹni ọkàn rẹ balẹ 
Ẹni Ọlọ́run duro tì 
Àwọn eniyan ń ṣe ṣá ni
Wọ́n ko le ka apa Ireke-onibudo mi. 

" Nigba ti mo ka eleyi wò,mo yara sare tẹ le ọmọ ti o sọ ìwé náà silẹ; mo ba a mo si bi i ibi ti o ti ri iwe naa, o wi fun mi pe obinrìn kan ti o n ti oko ẹmu bọ
ni o mu iwe naa fun oun. Niwọn igba ti n ko si ti ni ero
wi pe Ifẹpade le máa lọ si oko ẹmu n ko lero pe oun ni
ṣugbọn mo mọ pe oun l'o kọ iwe náà nitori mo mọ ọwọ 
rẹ̀ ọkan mi si sọ fun mi pe ati pade rẹ̀ kò jinna mọ. 

Bi mo tun ti rin diẹ lẹyin eyi mo tun ri ọmọde
miiran ti o ni iwe yii lọwọ, mo si pe e mo bi i bi o ti
ṣe ri i o tun da mi lohun, o na ika si apa isalẹ kan o ni, Obinrin ti n ta ẹmu lọhun nì ni o n pin in funni.

" Nigba ti mo gbọ bayii mo mura o di ibẹ, nigba ti mo
de ita ibẹ mo beere wọn ni obinrin náà wà ninu ile,
Nigba ti mo si máa wo ìta ibẹ orukọ mi ni wọn kọ si
ẹgbẹ ogiri lọ. Mo ni ki wọn ba mi pe obinrin náà, 
nigba ti o de, o di Ifẹpade.

' Ọrẹ mi, nnkan kan ti o ṣoro ninu aye ni pe ki a
mọ bi inu ọmọnikeji ẹni ti ri yala o n yọ ni tabi o n banu-

94


IGBESI AYE MI NI ILU ÀLÚPÀYÍDÀ

jẹ, nitọri náà o ṣoro ki o tó le mọ bi inu àwa mejeeji ti
dun to nigba ti a ri ara wa. ,  Awa paapaa kò lẹ sọ, a di
mọ ara wa ni, a si n wo ara wa loju. O sọ fun mi bi
ìyà gbogbo ti, jẹ oun ti oun si ti bura wi pe bi oun ko ba ri mi oun ko ni pada àti bí ojú òun ti ṣe pọn to bẹẹ ti oun ni lati maa lọ si oko ẹmu. 

 Gbogbo iwọnyi ni ọmọ náà sọ , ibi ti o ti n sọ ọ, ọkàn mi ń bàjẹ́ mo si wi fún un kí o má sọ ọ mọ. Mo wi fun un pe ti owo kò jẹ́ nǹkan kan fun wa mọ nitori emi ni owo lọwọ, mo si wi fun un kí ó jẹ ki a lọ si igboro lẹsẹ kan náà ki a lọ ra aṣọ ti yoo maa lo nitori gbogbo àwọn aṣọ rẹ ti di akisa mọ ọn lara. A lọ a si ra onírúurú aṣọ gbogbo, ọjọ́ naa ni a si pinnu ati gbéyàwó ni ilu ti mo ba a náà, a sì ṣire titi ilẹ fi ṣu, ṣùgbọ́n emi sun si ile ibi ti mo de si oun si sun si ile ti mo ba a. 
." Bi mo ti ji lowurọ ọjọ keji ile rẹ̀ ni mo lọ. Iyalẹnu 
ni o jẹ fun mi nigba ti mo máa wọle rẹ̀ ti mo ba ọlọ́pàá 
baba rẹ̀ ti mo ti mọ ni Alupayida. Nigba ti mo si ti
wọle ni Ifẹpade ti pe mi si iyara ti o fi iwe ti baba rẹ̀kọ si i han mi, Awọn ọlọpaa náà wi fun wa pe oṣu kẹta
ti awọn ti n wa wa kiri ni awọn to wa ri wa, ninu iwe
ti ọba kọ o ni ki emi ati Ifẹpade máa bọ ki a wa ṣe
igbeyawo ati pe oun ko binu si mi mọ.

Nigba ti a ronu titi a pinnu pe a ko ni lọ, ṣugbọn
awọn ọlọpaa náà bẹrẹ si bẹ̀ wa pe ki a jọwọ lọ nitori
awọn nitori ọba ti ṣe ileri pe bi awọn ko ba mu ni bọ
pipa ni oun o pa awọn. Emi naa ni mo si tun ro o wo ti
mo wi fun Ifẹpade wi pe ki o jẹ ki a máa lọ.

; Ọna 'oju omi ni a gba ọjọ meje ni ọkọ wa si gba
ki a to tun pada de ilu Alupayida. 
 Nigba ti a ti n bọ ni a ti ranṣẹ si iwaju nigba ti a
si máa gunlẹ a ba ọpọlọpọ eniyan leti okun ti wọn wa

95


IGBESI AYE MI NI ILU ÀLÚPÀYÍDÀ

pade wa. Ọba ran pupọ ninu awọn iyawo rẹ̀ wa, ayọ
nla si ni fun iya Ifẹpade lọjọ náà ti o ri ọmọ rẹ̀.

"A lọ si aafin lati lọ ki ọba, lẹyin naa emi lọ ṣi ile ti
mo n gbe tẹlẹ ki n to lọ Ifẹpade si jokoo ti iya rẹ̀ ni aafin.
Ṣugbọn ile ti mo ti n gbe tẹlẹ ri, ile ti ọba fi fun mi
ni, igba ti mo si tun fi máa wọ inu rẹ̀ wọn ti ṣe e lọṣọọ
jingbinni, wọn tẹ ẹni ati aṣọ ti o nipọn yi ilẹ ibẹ po,
iyẹ l'o wà ninu timutimu ti wọn gbe le ori ibusun mi,
bakan naa si ni ti ori aga pẹlu. Gbogbo awọn awo ati
ife ti wọn ko si inu ile náà , ti fadaka ni, wọn si mu
òdòdó wọn ja a wọn fi ṣe ọṣọ yi ile po, ilẹkun gbogbo
n dan bi digi, gbogbo ibẹ si n kọ mọna, ile náà gbadun
pupọ.

Ibẹ ni mo sun mọju ọjọ keji, bi ilẹ si ti n mọ lọjọ
keji ni mo lọ wo Ifẹpade ni aafin.

"- Nigba ti mo yọ si i ṣe ni gbogbo oju rẹ̀ n pupa
nibi ti o ti n sọkun, aya mi ja lati ri omije loju rẹ̀ mo
si ki i, ṣugbọn inu l'o fi da mi lohun, wọn ti ko gbogbo
awọn iwe buruku ti mo kọ si i nigba ti inu fi n bi mi
fún un, o dahun o ni, ' Mo ti ri awọn iwe rẹ. Nigba ti
o wi bayii ọkan mi rẹwẹsi mo si mu un wọ iyara rẹ̀ lọ,
mo bẹ ẹ mo dọbalẹ fun un gan-an ni, mo bẹ ẹ pupọ pe ki
o dariji mi ati wi pe aimọ ibi ti o wà nigba náà l'o jẹ ki
n ṣe bẹẹ , mo fi aṣọ nù u loju o si rẹrin a si tun jọ n ṣire.

" Ṣugbọn nigba ti o pẹ diẹ o wi fun mi pe ori n fọ
oun otutu si n pa oun.. Were mo yara da ina mo si wa
nnkan diẹ mo fi pa a ni iwaju oun náà si fi ẹyin le ilẹ o sun lọ.

" Mo pada wa si ile mi mo wa jẹun. '

" Nigba ti o di Ìrọ̀lẹ́ mo tun lọ si aafin nigba ti mo si
de ọhun mo ba a nibi ti o gbe n ṣire ara rẹ̀ ti ya.

" Ṣugbọn nigba ti o di owurọ ọjọ keji, bi ilẹ ti n mọ
hai ni wọn wa kan ilẹkun ni ile mi, nigba ti mo si
máa yọju wo oluwarẹ o di ẹnikan lati aafin ti Ifẹpade

96

IGBESI AYE MI NI ILU ÀLÚPÀYÍDÀ

ran si mi pe oun kò sun mọju, mo ba tún yara
wa nnkan si ara rẹ̀ ti kò le, ati igba yii ṣa ni ara rẹ ti n le diẹdiẹ o sì to ọ̀sẹ̀ kan ki o to le dìde.
Kò pẹ pupọ náà ti ara rẹ̀ fi ya ti awọn ile rẹ 
fi wi fun mi ki n wa ṣe igbeyawo, ki n mu  iyawa mi. 
Ọkan mi ko fẹ ṣe bẹẹ nigba naa nitori o rù diẹ n ko si fẹ ki
wahala igbeyawo tun lọ dapọ mọ ọn ṣugbọn nigba ti
ọba pàápàá pe mi ti o tẹnu mọ ọrọ náà , mo gbà, a si gbeyawo.
." Ọrẹ mi, ọjọ kẹfa ti ọmọ náà wọle mi l'o tun bẹrẹ aisan, aisan náà pọ to bẹ gẹẹ, nigba ti o si di oṣu keji ti mo ti n wo o, o pe mi lọjọ kan o wi pẹlu omije bayii ó ni : 
Baale mi, mo mọ daju pe ori aisan yii ni n o ku le, o dun mi pe bayii ni ifẹ wa maa pari si, o mà ṣe o.'
.. Ẹru bà mi nigba ti o wi bayii, omi bọ loju mi, mo
wi fun un ki o má sọrọ buruku, pe ko,si nnkan.
", Nigba ti o di ọjọ keji, lọsan-an gangan, Ifẹpade ku.
Ara mi gbona lati oke de ilẹ ko, mo sọkun kikoro
mo ronu titi, n ko mọ eyi ti mo le ṣe, nigba ti wọn tẹ
ẹ silẹ mo sùn ti i mo fi aṣọ rẹ̀ bora nitori ero mi nigba naa
ni pe ki n ri nnkan kan ki o mu ẹmi mi kuro. Aye su
mi gbáà , o dabi ẹni pe n ko ni nnkan kan ninu aye mọ ni.
Nigba ti wọn tu ọfọ náà fun ọba oun ati iya Ifẹpade ṣubú lulẹ wọn daku nigba kan náà ni, o si pẹ ki wọn to ji, ọba fẹran ọmọ náà pupọ. Oun ni arẹmọbinrin rẹ̀
o si jẹ ẹni ti o ni aaṣiki, gbogbo eniyan l'o mọ ọn ni ilu dáadáa .
'Nigba ti wọn maa ṣe isinku; gbogbo awọn ara ilu lo wọ aṣọ dudu ti wọn tẹ le posi idẹ ti wọn gbe oku
rẹ̀ si. Bi wọn ti ṣe eto náà ni yi: aafin ni wọn ni lati
sin oku rẹ̀ si, gbogbo awọn ara ilu ni lati pe jọ ki wọn to ara wọn lẹsẹẹsẹ ki wọn tẹ le posi ti yoo gbe oku láti ile mi lọ si aafin, bi wọn si ti ṣe eto niyi—awọn ọmọ wẹẹrẹ tò lẹsẹẹsẹ siwaju posi, awọn ọrẹ Ifẹpade obinrin
tẹ le posi náà, awọn ọrẹ ati ẹbi iya rẹ̀ tun tẹ le wọn,

97


IGBESI AYE MI NI ILU ÀLÚPÀYÍDÀ

lẹyin naa l'o kan awọn ara ile ọba ni aafin, emi ati awọn
ijoye gbogbo ni o kẹyin wọn, ẹkun ni mo si n sun ni temi. 

" Nigba ti wọn de aafin ti wọn tẹ ẹ silẹ mo kigbe
nla, ori mi wú nigba ti mo ranti bi o ti máa ń ṣe, mo wo
o mo si bẹrẹ si rọ i sọ mo ni:

"" Ifẹpade, olufẹ mi, olufẹ mi, olufẹ mi ọwọn ju lọ,
bayii ni oṣupa rẹ wọ okunkun lọsan-an gangan. Igbesi
aye ọmọ eniyan kun fun laalaa oun ẹkun, ibanujẹ oun wahala,
ati ogunlọgọ irora, Ifẹpade, o ṣe bẹẹ o lọ, o sọ mi di
ẹni ironu lode aye, mo di eleeri patapata, nitori iwọ
Ifẹpade ni wura ati fadaka mi, wura bajẹ lonii fadaka
sọnu, ifẹ ailabawọn bọ sọnu lọwọ mi, oniwa tutu fi aye
silẹ ni gbigbona fun mi. Aye yii emi ati olufẹ mi si
ibi ibajẹ, ifẹ ja lagbedemeji bi fọnran owu, ṣugbọn kini
eniyan ? Emi ni eniyan —eran, egungun ati iṣan ti o papọ
lara eniyan ko ja mọ nnkan kan bi ẹmi ba ti lọ. Ifẹpade
ko le gbe ọwọ, Ifẹpade ko le gbe ẹsẹ, Ifẹpade ko si le
sọrọ si ni mọ, Ifepade lọ. Iku mu gbajumọ lọ, ẹni ti
ko ṣé dipo kuro lori ilẹ. Ṣugbọn kín ni ero rẹ iwọ Iku?
Alailaaanu ẹda ni iwọ i ṣe, iku ni ọta gbogbo eniyan ti n bẹ
ni ori ilẹ aye, ọta eniyan, ọta ẹranko, ọta igi inu igbo,
ọta ẹja inu okun, ọta ẹyẹ oju ọrun. Iku ba mi ṣe ọta
lonii, o gba Ifẹpade lọ, A! Ifẹpade mi, Ifẹpade mi,
Ifẹpade mi ọwọn ju lọ, aye su mi nitori rẹ, ọrun n wu
mi lọ,'
" Bayii ṣa ni ọmọ náà ṣe ti o ku ti mo gbe ibanujẹ
wò bi ẹwu ni ilu Alupayida.

" Nigba ti ọmọ náà ti ku tan ni ilu náà ti su mi ṣugbọn
bi ọran gbogbo tun ti ri ko jẹ ki n le lọ. Ọba pàápàá ko
fẹ ki n fi ilu náà silẹ, o n fa mi mọra, nigbẹyin o si ran mi
ni iṣẹ pataki kan, n o máa sọ eyiini niwaju.

" Ṣugbọn ọran náà ko kuro lara iya Ifẹpade fun ọjọ
pipẹ, igbakigba ti o ba ti ri mi ẹkun l'o máa n sun.

98

IGBESI AYE MI NI ILU ÀLÚPÀYIDA

" Nnkan kan si kọ wa yà mi lẹnu ti mo ni lati sọ fun ọ, oun náà si ni eyi: nigba ti Ifẹpade wà laye ọkan ninu awọn orogun iya rẹ kò fẹ́ kí n fẹ́ ẹ kò sì fẹ́ràn mi, igba ti mo ba lọ si aafin nigba naa bi mo ba ki i, ki i da mi lohun daadaa, bẹẹ ni ọmọ obìnrin naa si jẹ́ ọrẹ Ifẹpade, wọn fẹ́ràn ara wọn, wọn jọ maa n rin káàkiri ni. 
Ṣùgbọ́n nigba ti Ifẹpade ku tan ni obinrin yii dede bẹ̀rẹ̀ si ba mi mu ọrẹ ti o n wa ile mi. Ni ọjọ kẹta ti Ifẹpade ku ni o gbe oúnjẹ wa si ile mi, o gbe e ran ọmọ rẹ obìnrin ti o jẹ ọrẹ ìyàwó mi, orúkọ ọmọ náà ni Ifẹpinya. 
Nigba ti o to bi ọjọ́ mẹ́ta lẹyin eyi oun pàápàá tun wa ṣùgbọ́n nigba ti o wa yii ọrọ ti o sọ yà mi lẹ́nu o ni, 
Ṣé ni ki o ṣe oju giri, eniyan ko kuku tán laye, àwọn ọmọ ọba si pọ ni ilẹ̀, bi o ba tún ń fẹ́ ọmọ ọba ko si bi a ti ń ṣe e. 
Ifẹpade ku kò pe oṣù kan ti o fi ń sọ bayii, o si jẹ ohun ìyàlẹ́nu fun mi pe ẹnikan le sọrọ iyawo fifẹ fun mi nigba naa, mo wo o n kò fun un lesi kan. 
Nigba ti o wa ṣe o bẹ̀rẹ̀ si ran ọmọ rẹ si mi lemọlemọ, igba miiran ki n to kuro lori ibùsùn mi lowurọ ọmọ naa a ti dé a sì wa maa fun mi ni oríṣìíríṣìí ẹbun, ẹ̀bùn naa pọ̀ to bẹẹ ti mo bẹ̀rẹ̀ si fura pe ọmọ naa n wa oju mi mọra ki n ba fẹ oun ni ati wi pe iya rẹ naa n fẹ́ ki n fẹ́ ẹ. Ṣùgbọ́n nigba yii n kò tilẹ̀ fẹ́ kí ẹnikẹ́ni sọrọ aya loju mi ni, iwa buruku patapata gbaa lo si jẹ loju mi wi pe ki iru ọmọ bi Ifẹpade kú kí ó sì di pé orogun iya rẹ kò ní ero meji ju pe ki n fẹ́ ọmọ oun lọ. 
Lẹ́yìn náà mo tun ṣe àkíyèsí pe igba ti iya ọmọ naa ba ti wa ọ̀rọ̀ iya Ifẹpade lo maa n sọ, lọjọ kan bi ó ti de ti o jokoo díẹ̀ ọrọ ti o ti ẹnu rẹ jáde ni pe "Ǹjẹ́ ara ile rẹ ti wa ki ọ lati igba ti ọfọ ti ṣẹ̀? Mo sì beere mo ni, Ta ni? O ni, Ta ni iba ṣe, ana yin obinrin kọ? 

99


IGBESI AYE MI NI ILU ÀLÙPÀYÍDÀ

N ko si fesi ọrọ náà mọ, mo dakẹ ṣugbọn o mọ pe ko
dun mọ mi ninu. 

" Ọrọ ti o si tun maa sọ tẹ le eyi ni, ' Ireke-onibudo,
o ki i jade rara ni ? Lati ọjọ ti Ifẹpade ti ku o ko
tilẹ de aafin, ṣebi awọn ọmọbinrin kù si aafin, iru Ifẹpinya
ti o n wa ọ wa lojoojumọ yii o ko tilẹ le sọ pe o máa de ile
rẹ̀ ki i, a mọ pe iwọ ati ana rẹ̀ obinrin kọ fẹran ara
yin na, ṣugbọn ki ni ti awa, ṣe awa n wa ọ ? .

" Nigba ti o sọ bayii emi náà wa da a lohun mo ni,
' N ko le gbagbe ile iya Ifẹpade bi mo tilẹ gbagbe gbogbo
eniyan , nitori nigba ti ọmọ rẹ̀ wà laye, o tọju mi de ibi ti
eniyan n tọju àna mọ, o fi iṣu kẹ mi, o fi iyan kẹ mi, o
fi ẹkọ ati ẹran kẹ mi pẹlu, eniyan ni iya Ifẹpade, mo
n bọ wa ki i ṣugbọn ifẹ Ifẹpade ti bo gbogbo ọkan mi
mọlẹ bi awọsanmọ ti bo ilẹ ko si jẹ ki n ronu ati de aafin
ki n ki àna mi, bi ẹ ba de ọhun ki ẹ ba mi ki i. Iya
Ifẹpade ki i ṣe ẹni kekere, ẹ ma ṣe fi i ṣire o, ẹ ma ṣe fi
i ṣire rara.

"Iwọ ọrẹ mi, inu awọn orogun dudu ju eedu, o
ṣokunkun bi ọganjọ oru, ìgẹ̀dẹ̀gẹdẹ̀ ni n bẹ ni inu wọn,
nnkan kan ṣẹlẹ ni aafin ni kete ti obinrin yii wa si ile
mi, Obinrin náà n sun ni iyara ti o sun mọ ti iya Ifẹpade
o si jẹ ẹni ti o fẹran egboogi pupọ, ọpọlọpọ igba l'o jẹ
pe bi eniyan ba pẹ lode lalẹ oluwarẹ a ba a ni orita mẹta,
igba miiran ni ihooho ni, emi ati Ifẹpade ba a bẹ ri.
Ò wa lọ ṣe oogun kan ti wọn rọ si inu igo, ẹni ti ogun
náà ba si kan lara a di adẹtẹ ni. O gbe oogun yii wa
si ile'lọjọ ti o ṣe e ni ireti ati lọ bu u si iya Ifẹpade
lara nigba ti onitọhun ba sun. O gbe oogun yii si pẹpẹ
loke aja, o fi ẹyin le ilẹ ko si mọ pe oun le sun lọ. Bi o
ti fi ẹyin le ilẹ tan o sun lọ; nigba ti o di oru ologbo ti
o n sa kiri oke aja kọ lu igo oogun náà o yii lulẹ gbogbo
ogun inu rẹ̀ si da le e lori, nigba ti ilẹ fi máa mọ obinrin

100


IGBESI AYE MI NI ILU ÀLÚPÀYÍDÀ

náà di adẹtẹ ika ọwọ rẹ̀ si ti bẹrẹ si ge. Bayii ni o ba ayé ara rẹ jẹ, ẹni ti o ṣe oogun náà fun un l'o si tun wá sọ fún mi. 
" Nigba ti obinrin yii di adẹtẹ ọba ni o ni lati jade, wọn kọ ile rẹ̀ si inu igbo, ko gbọdọ ba awọn eniyan pe 
pọ mọ, aye rẹ̀ ti kuro ni aye igbadun o di aye kikoro
bi ewuro. Ṣugbọn ọmọ rẹ̀ Ifẹpinya ko ye wa si ọdọ
mi, mo n fi oju le e kò tete gbọ, igba miiran bi o ba ti
wọle n o jade n o wi pe mo ni ibikan ti mo fẹ lọ, bi
o ba ki mi n ko ni da a lohun dáadáa , bi o bi mi ni nnkan
mo le ṣai dahun rara, bi mo ba tilẹ ti ri i inu n bi mi ni
nitori pe oun ati Ifẹpade ṣe ọrẹ pupọ ki o to ku ko si
ti i pẹ ti o ku ti o fi n wa oju mi mọra. Bẹẹ ni ọmọ araye
ri, ba inu sọ má ba eniyan sọ, awọn eleke pọ ni inu aye
ẹni ti o ba n ṣe bi ọrẹ eniyan nigba miiran ki i fẹni de inu, inu rẹ̀ a máa dun si iṣubu ẹni, ibanujẹ a si de ba ọkan
rẹ̀ ni igba ilọsiwaju ẹni, Olodumare ni ọrẹ ti eniyan le
gbẹkẹle. Patapata, iba diẹ ni eniyan le gbẹkẹle laaarin awọn
ọmọ eniyan , nitori oju ni aye mọ, eyi ti wọn ba sọ loju
kọ ni wọn n sọ lẹyin ẹni, eyi ti o ba tilẹ tun jade lẹnu
a maa yatọ si ti isalẹ ikùn. Eniyan lasan ni Ifẹpinya.

. Nigba ti mo bẹrẹ si fi oju le ọmọde náà ko wa si ọdọ
mi ju bẹẹ  lọ mọ, nigbẹyin, o di ọta mi gidigbi, nitori
bi obinrin ba n wa oju ọkunrin ti ọkunrin ko ba ka a
si, ikorira rẹ̀ a dabi igbẹ, a máa sọrọ oluwarẹ ni aidara
kiri, a máa pẹgan rẹ̀ de ibi ti o ba le pẹgan de, inu rẹ̀
a dudu si ẹni náà bi òkúṣú aro, a kun fun oro bi ejo,
a si maa gba onírúurú ọna lati wa ibajẹ ẹni. '

Nígbà ti o di ọjọ kan ti mo fẹ jẹun, bi ọmọ ọdọ mi ti gbe ounjẹ kalẹ ti mo fẹ bu okele ni alangba kan jade
ninu awo ounjẹ, bẹẹ ni iya mi ti ṣe oogun náà fun mi lati
isa oku wi pe bi eniyan ba fi oogun buruku si inu ounjẹ fun
mi alangba yoo sa jade ninu awo náe, nigba ti eyi si ri

101

IGBESI AYE MI NI ILU ALUPAYIDA
bẹẹ ni kí ọmọ ọdọ mi mọlẹ mo ko igi bo o, mo ní kí o jẹwọ ibi ti o ti ri oogun si oúnjẹ fun mi. Nigba ti mo lu u daadaa o jẹwọ, o ni Ifẹpinya ni o mu un fun oun. Mo beere bi oogun naa ba ku o si wi fun mi pe o kù. 

" Nigba ti o di ọjọ keji mo ránṣẹ́ si Ifẹpinya ki o wa ba mi ṣire o sì wa. Nigba ti o de mo ni ki ọmọ ọdọ mi fi oogun ti o fi ránṣẹ́ si oúnjẹ oun paapaa onitọhun si ṣe bẹẹ. O fẹrẹ má i ti i jẹ okele meji nigba ti inu ti gbe e, nigba ti o si di pe o n yi kiri ni ilẹ mo wi fun un ki o maa lọ si ilé, inu naa lo sì run un pa. 
" Sugbọn ibanujẹ ni iku Ifẹpinya tun wá jẹ fun ọba 
nitori o di ọmọ meji ti o ku fun un léraléra nítorí
ibanujẹ ti Ifẹpade l'o wà ti eleyii tun wa ṣẹlẹ̀. Idaamu pupọ ni nnkan wọnyi jẹ fun ọba ara rẹ̀ kò si le mọ, o bẹ̀rẹ̀ si rù, ẹni ti o ba si ri i paapaa yoo mọ pe laalaa wà fún un. 

ITANFORITI TI N GBE INU IHO ILẸ
Nigba ti o di oṣu kẹta ti Ifẹpinya ku, ọba pe mi ni owurọ ọjọ́ kan, nigba ti mo de ọhun o bẹ̀rẹ̀ si ọrọ i sọ o ni. 
Ireke-onibudo, emi ni mo pe ọ, pipe ti mo si pe ọ lonii ìwọ naa ni mo le ṣe bẹẹ pe ni ilẹ yii, nitori ìwọ nìkan lo le ṣe nnkan ti mo fẹ́ ran ọ. Ki a to ri erin o di igbo, ki a to ri ẹfọn o di ọdan, ki a to ri ẹni ti o maa ṣe bii rẹ o di ọrun alakeji. Ọdọ abami ẹda kan ni mo fẹ́ ran ọ, irin ibẹ yoo si gbà ọ to oṣù meji gbako ki o to le pada de, síbẹ̀ mo fẹ́ kí o lọ fún mi, ọdọ ẹni ti mo fẹ́ ran ọ, irin ibẹ yóò si gba ọ to oṣù meji gbako ki o to le pada de, síbẹ̀ mo fẹ́ kí o lọ fún mi, ọdọ ẹni ti mo fẹ́ ran ọ ni ẹni ti n jẹ Itanforiti ti n gbe inu iho ilẹ. Oloogun ni Itanforiti ọlọgbọn sì ni, ko si Oloogun rẹ kò si si ọlọgbọn rẹ lode aye. Nnkan ti mo fẹ́ ki o ba mi ṣe lọdọ rẹ ni yi, mo fẹ́ kí o lọ ba mi gba nǹkan ti n o lo fún àìsàn mi yii, nitori lati ọjọ́ ti ọfọ ti ṣẹ mi ara mi yii ko jẹ ara, mo n rọju jade ni, eleyii ni yoo jẹ iṣẹ́ kiini ti o maa ṣe fun mi lọhun, ṣùgbọ́n iṣẹ́ keji ṣe pàtàkì ju ti èkíní lọ, eyiini ni pe mo fẹ́ ki o lọ kọ ọgbọ́n kún ọgbọ́n nipa ilu yìí, ọna ti a o maa fi ṣe gbogbo nnkan ti yoo fi maa dara, ọna ti àlàáfíà fi maa de ti owo si fi maa wọ ilu yii. Àwọn nnkan meji yii ṣe pataki láàárín awọn ọmọ ènìyàn, ilu ti ko ba ni alaafia ko le gbadun owo eyi ti ko ba si ni owo ko le ni alaafia pipe. Àlàáfíà wo lo wà ni ile ẹni ti ebi n pa? 
Nitori naa nǹkan ti mo fẹ́ ki o ba mi ṣe ni yi, Ireke-onibudo, n kò si ṣiyèméjì rara wi pe o ko ni jẹ ki oju ti mi ati pe o maa ṣe nnkan wọnyi fun mi. 
" Nigba ti ọba pari ọrọ rẹ̀ emi náà fun un ni esi mo ni,
" Kabiyesi, agbara wo ni ewurẹ ni nibi ti olootu rẹ̀ wà ?
Aguntan le wi pe oun a ṣe bi oun ti fẹ niwaju ẹni ti o ni i ?

103

ITANFORITI TI N GBE INU IHO ILẸ

Ẹṣin le gbọn ju oluwarẹ lọ ? — Eewọ. N ko le kọ iṣẹ
fun yin, n ko to bẹẹ , n ko tilẹ gbọdọ ni, ẹyin ni mo
duro tì nihin, nítorí náà ibi ti ẹ ba ran mi n o lọ. Ṣugbọn
kini kan ni, mo ro pe irinajo náà yoo gba imura gidigidi
nitori ẹni ti n gbe inu iho ilẹ kuro ni ẹni kekere. Nitori
idi eyi, mo fẹ ki ẹ wa bi eniyan meji tabi mẹta ti a o jọ
lọ mo si fẹ ki ẹ yan awọn bi meji naa laaarin awọn oniṣegun
ilu, nitori bi o tilẹ jẹ pe wọn ko le wo yin ninu aisan yin
ki Ọlọrun bùn yin l'ẹmii.'
"Nigba ti mo wi bayii ọba gba imọran mi o ni emi
náà ni ki o pe awọn oniṣegun ilu jọ ki n yan ẹni ti mo ba ro pe o yẹ ki o ba mi lọ. 

" Lọjọ kẹta lẹyin eyi, mo pe ipade awọn oniṣegun
mo si ba gbogbo wọn sọrọ mo ni: 'Ẹ ku ijokoo ẹyin janmọ-ọn ọ̀rọ̀ pataki kan ni mo pe yín sí, iṣẹ́ ńlá kan lo de ti a maa ṣe fún ilẹ yìí, ọba lo si fún mi láṣẹ. Mo ro pe ẹ ti le gbọ orukọ Itanforiti ti n gbe inu iho ilẹ ri,
Itanforiti ti o gbọn ju gbogbo ènìyàn ti o si ni oogun ju
ẹnikẹni,—ọdọ rẹ̀ ni a n lọ, a n lọ ki a ba lọ kọ ọgbọn tí ilẹ yii yoo fi maa ti ibi giga de ibi giga, ti yoo maa ni okiki le ori okiki ti àlàáfíà yoo si jẹ ipin olugbe ibẹ. Lọna 
keji a o ri oogun diẹ kọ si eyi ti a mọ lọdọ Itanforiti
a o si ṣe ilẹ yii loore nipa bẹẹ , ati pàápàá  ọba wa. Nitori naa
nnkan ti a máa ṣe nisisiyi ni pe ki a jokoo ki a pa ero,
bawo ni ẹni ti o máa lọ ti ma pọ to, awọn wo ni ki o lọ,ọjọ́ wo ni kí a sì múra ati lọ. Ẹ kú ijokoo o. 

' Nigba ti mo wi bayii awọn oniṣegun gbà tọkantọkan
wi pe o yẹ ki a lọ, wọn pinnu pe ki ẹni mẹta lọ, wọn si yàn mí gẹ́gẹ́ bi aṣáájú ni irin ajo naa. 
Awọn meji ti
wọn tun yan ni ọkunrin kan ti a n pe ni Èrò-ọkàn ati ẹni ti orúkọ rẹ ń jẹ Kùmọ́fẹ̀hìntì. Èrò-ọkàn ki i ṣe 

104


ÌTÁNFORÍTÌ TI N GBE INU IHO ILẸ

ọmọ ilu Alupayida, o wa ṣiṣẹ nibẹ ni o si ti fi idi mulẹ
nibẹ dáadáa eti ilu mi ni ilu rẹ, Oloyelori eniyan ni. Ṣùgbọ́n Kùmọ́fẹ̀yìntì  ni ẹni ti oríkì rẹ n jẹ Alágídí-ọkùnrin nítorí ènìyàn lile gbaa ni, ọmọ ilu Alupayida ni, ọmọ eniyan pataki sì ni pẹlu ṣùgbọ́n ipanle ọmọ ni, o yan garawa. 

Nigba ti a ti pari ipade yii ni mo ti sọ fun ọba,
igba naa ni mo si ti bẹrẹ si mura, oniruuru awọn adahunṣe
l'o,wa si ile mi, mo fi ọgọfa ẹyẹle ṣe ẹbọ ni ikorita, mo
fi ọgọta adaba ṣe ẹbọ ni ẹyinkunle, ẹdẹgbẹrin gbẹrẹ ni n bẹ ni àtàrí mi, mo pa ewurẹ mẹ́sàn-án , mo pa aguntan
meṣan-an, mo pa Pẹpẹyẹ meṣan-an ki ọhun ba san fun mi.
Mo si ṣe saraa pataki mo pe ogunlọgọ ọmọde ki wọn
wa jẹun ni ile mi, mo ṣe etutu fun oṣo, mo ṣe fun ajẹ,
mo si bẹ awọn anjọnnu gbogbo.. Lẹyin ti mo mura
bayii tan mo da ọjọ lilọ wa.

Awọn ti a jọ n lọ náà ti mura bi emi, nigba ti ọjọ
lilọ wa si ku ọla a lọ si ọdọ ọba ni aafin a ki i o digbooṣe.
 Ile mi ni awọn meji ti a jọ n lọ sun mọju ọjọ náà 
igba ti akukọ iṣaaju si ti kọ ni ọjọ keji ni a ti ko ẹsẹ si
ọna. Emi mu ida ti iya mi fun mi lọwọ mo fi i si inu
àkọ̀ rẹ̀ mo gbe e kọ apa, Èrò-ọkàn mu ọbẹ oloju meji
si inu apo rẹ̀, Kumọfẹyinti gbe kùmọ̀ lọwọ. Awọn
nnkan ti a fi ṣe ọkunrin si ọwọ ko ju iwọnyi náà lọ.
"Ọna ti a o rin kò tobi, ọna kekere ni, oun ni a o si
rin titi de ile Itanforiti fun odidi oṣu kan, inu aginjù ni a o máa ba lọ , awọn ẹranko buruku ati awọn abàmì ẹ̀dá sì wa loju ọna niwaju wa, gbogbo iwọnyi naa la si mọ ki a to mura. 

A ko ounjẹ di si inu apo ti a o máa jẹ lọna ṣugbọn
òjò kan rọ lọjọ ti a kuro ni ile ti o pa wa gan-an ni eti 
wa fẹ́rẹ̀ẹ́ di, gbogbo eweko tutu nini, àgbàrá ojo dagun
si oju ọna lọ, àbàtà ba wa l'ẹsẹ gbogbo, aṣọ ara wa rẹ,
otutu nla bẹrẹ si muni, a n pa eyin keke, bi atẹgun si

105


ÌTÁNFORÍTÌ TI N GBE INU IHO ILẸ

ti n fẹ ni omi n gbọn le ni lori. Igba ti a si tun tilẹ rin
diẹ ni a ba igi nla kan ti o wo di oju ọna, a tun ni lati
wọ igbo ki a ja oju ọna niwaju, bẹẹ ni ibi ti a tun wọ
kun fun igi ẹlẹgun gbogbo, ẹgun si gun ni lara yẹlẹyẹlẹ.

" Nnkan ti a le pe ni iyọnu lọjọ ti a kuro ni ile náà 
ko ju eyi lọ, ko si si nnkan kan ti o tun dà wa laamu fun
ọpọlọpọ ọjọ lẹyin náà , ṣugbọn nigba ti o di ọjọ keje a
de oke nla kan ti orukọ rẹ̀ n jẹ Hílàhílo. Oke náà buru
gidigidi, ẹ̀gbẹ́ rẹ̀ n dan bi igba ti gbẹnagbẹna ba fa igi,
oke pàápàá kò si duro si oju kan o n mì siwa sẹyin o n ti
eniyan si iyin sọhun bi oluwarẹ ba ti n gun un lọ. Mo fẹ́rẹ̀ẹ́ 
tàkìtì ọbọ nibi ti mo ti n gun oke Hilahilo lọ. Igba ti
o ṣe a ri oke náà o gbina ni isalẹ o si n jo bọ lọdọ wa,
bẹẹ ni oke ni yi,a kò le yara gun un,a si fi ara wa silẹ fun
iku. Nigba ti o ṣe Ero-ọkan wi fun wa pẹ Anjọnnu
ibẹ l'o n fẹ yọ wa lẹnu, mo si wo oju ọrun mo ke si
Ọlọrun Ọba, mo ni ki O yọ wa ninu iyọnu náà, a ko
ṣe ẹnikẹni ni ibi, a ko si ni ibajẹ kan lọkan nibi ti a n lọ,
mo ni: 'Iwọ Ọlọrun ọrun ti O da igi ti O da eweko
ti O da kokoro ti O da awọn ẹranko, ti O si fi awa
eniyan si itọju wọn, Iwọ náà l'o da oke yii, jọwọ pa ina
ijamba odo ẹsẹ wa, ti ilẹkun ibanujẹ ti o n fẹ yọju si
wa, doju ija kọ bilisi nitori wa. Pa ina ti n bọ ni isalẹ
yii, Olodumare pa a, pa ina náà , Ẹlẹ́dàá pa a, pa ina náà ,
Ẹni Iyanu pa a, pa ina náà , Alewileṣe, ma ṣai pa a fun
wa. Ma ṣe jẹ́ ki a ku si ori oke yii, má jẹ ki oke Hilahilo
pani rẹ ninu aye, ma ṣai jẹ ki a de ibi ti a n lọ, má si
ṣai jẹ ki a pada de ile dandan.'

" Bayii ni mo sọ, nigba ti o si ṣe a ri i pe ina náà bẹrẹ si
ku a si n gun oke náà lọ. Nigba ti o pẹ a gun un de ori,
ṣugbọn dipo ki o rẹ̀ wa nigba ti a gun un tan ṣe ni ara
wa tubọ le koko, bi a ri oke meji bẹẹ si i ki a máa gun un ni.

"A tun kọju si ọna wa, a n lọ, nigba ti o si di ọjọ kẹfa

106



ITANFORÍTÌ TI N GBE INU IHO ILẸ

lẹyin eyi a de ilu kan. Ilu náà yatọ si gbogbo ilu ti mo
tí i de ri , idi iyatọ rẹ̀ si ni pe ko si woro obinrin kin
nibẹ, gbogbo awọn ti a ba pade ọkunrin ni wọn, ọba
ibẹ ni ẹni ti n jẹ Gbayegbọrun nitori ojoojumọ ni i máa
lọ si ode ọrun. Ilu náà wà gẹgẹ bi apẹẹrẹ ti Ẹlẹ́dàá ṣe
lati fihan bi aye ọmọ eniyan iba ti ri bi ko ba si obinrin. 
Bi eniyan ba n fẹ ọmọ ni ilu náà a lọ si ọdọ Gbayegbọrun
a sọ fun un a si fi aworan ara rẹ̀ fun un pẹlu, gbayegbọrun
a mu aworan náà lọ si ode ọrun a si mu ọmọ kan bọ ti 
" wọn ṣe lati ọrun ti o jọ ẹni náà . Ṣugbọn mo ṣe akiyesi
wi pe ifẹ ti o wà laaarin awọn obi si ọmọ nibẹ ko ju Kekere
lọ awọn ọmọ ko si n gbọran si obi wọn lẹnu, nítorí 
awọn ti o ni wọn kò ṣe aapọn kí o to ri wọn, wọn kò mọ iyi ọmọ nitori wọn ko ni ọwọ ninu bibi wọn, eyiini ni pe Olódùmarè fun wọn ni aye ati ni ọwọ si dida eniyan si ode aye. 
Ṣùgbọ́n kini kan ti mo tun ṣe akiyesi ni ilu àwọn ọkùnrin yii ni pe wọn ya ara oko, nitori ọpọlọpọ ni o n san ibantẹ kiri láàárín ilu ihooho si ni ogunlọgọ wà ninu ile wọn. 

" O si tun ya mi lẹnu lati ri i pe owo kò pọ ni ilu 
náà to nitori wọn ko ri aaye ṣiṣẹ, wọn ni lati yi ounjẹ
ara wọn ki wọn tọju ile, ki wọn pọn omi ki wọn si ṣe onírúurú iṣẹ́ ti obinrin n ṣe. 


" ṣùgbọ́n irẹpọ wa ni ilu náà ju bi mo ti ni ero lọ,
wọn ko n fi agbara da si nnkan oni nnkan, wọn ni itẹlọrun 
si nnkan ara wọn, bi mejila si n gbe pọ a kò n gbọ́ ija 
wọn ju bẹẹ lọ, ṣugbọn ija a máa de si aarin wọn lẹkọọkan, 
bi ija ba sì ti de ko n pẹ di wi pe ki wọn máa lu
ara wọn ki ara wọn bo félẹfẹ̀lẹ, omiran a si tilẹ ku patapata ni. 

" Ariwo pọ ni ilu náà loju temi nitori bi wọn ba

108


ITANFORITI TI N GBE INU IHO ILẸ

n sọrọ ohun wọn a máa le koko bi wọn ba si n rẹrin
ẹrin wọn a máa ta ni leti ṣaṣa.

" Ko si nnkan ti o rọ̀ ni nnkan wọn, ijo wọn le, orin
wọn le, ìlù wọn le, bi wọn ba n ṣire, ire lile ni wọn
máa n ṣe, ṣe ni wọn a máa le ara wọn ka ti wọn a máa
lu ara wọn.

" Wọn n ṣe ọrẹ ara wọn loootọ ṣugbọn ko si iru ifẹ
ijinlẹ ti o máa n wa laaarin ọkunrin ati obinrin meji nigba ti
wọn ba n fẹ ara wọn, ifẹ ti i maa ru bo wọn bi ọti, ti
i máa pa wọn bi ẹmu, ti o si máa n mu ki tọkunrin tobinrin
di afọju ti wọn kò n le ri nnkan ti o dara mọ eyiini ko
si ni ilu náà .

" Ṣugbọn ilu náà mọ tonitoni, wọn ro gbogbo oju
ọna aarin ilu wọn si ṣe titi si ilu naa kiri, bi ilẹ ba si ti
mọ ni olukuluku n mu ohun igbalẹ rẹ̀ ti o n gba ita.
Ṣugbọn wọn ko n ṣe eto ile wọn dáadáa , gbogbo rẹ̀ a
ri gbúrugbùru, wọn a gbe aga si ibi ti wọn ri, wọn
a fi fila kọ ibi ti o wù wọn, wọn kò si n mọ ibi ti wọn
ba fi nnkan si, ojoojumọ ni wọn n wa nnkan wọn kiri.

"Ounjẹ wọn dara ni ilu náà ṣugbọn ọbẹ wọn ko dun
ju bẹẹ lọ. Ṣugbọn nigba ti mo wo gbogbo nnkan ti wọn
n ṣe ni ilu náà mo wa ri i pe bi ko ba si obinrin laye aye
kì ba ti dùn ju bẹ lọ, gbogbo nnkan iba le koko ko 'ba
si ti si nnkan ti o le ṣe etutu si nnkan lile aye, ẹwa ọmọ
eniyan kì ba si ti má yọ, awọn eniyan ko ni bikita ati máa 
tọju ara wọn, nitori bi ẹgbẹrun ọkunrin ba pejọ ti ko
ba ti si obinrin kan wọn le máa rin ihooho loju ara wọn.

" A kuro ni ilu náà lọjọ kẹta a si ra ounjẹ diẹ lọwọ fun
irinajo wa.. Ko pẹ pupọ ti a kúrò  yii ti a de ibi ti orúkọ rẹ n jẹ Aginju Irẹwẹsi nibi ti oju wa ti ri nnkan. Bi a ti
rin diẹ ni okunkun dede ṣu ti a ko mọ ibi ti a le gbe
ẹsẹ si mọ, bi a si ti n tanna si atupa ni atupa n ku bẹẹ ni
a n gbọ igbe awọn iwin bi wọn ti n ke si ara wọn.

109


ÌTÁNFORÍTÌ TI N GBE INU IHO ILẸ

Ọkan ninu wọn tilẹ gbe ina le ori o n bọ niwaju wa
igba ti o si rin diẹ a ko ri i mọ afi igba ti a tun wo ẹyin
ti a tun ri ina ori rẹ̀, bi o'ti ṣe kọja wa ti a ko mọ ti
oju su mi. Nigba ti o ṣe a de ibikan ti a ti riran diẹ
bayii ṣugbọn bi a ti de ibẹ ti a wo iwaju ni a ri iwin
kan ti o ni ìwo kan lori ti o n bọ niwaju wa. Bi o ti
yọ lọkankan l'o ti na ọwọ meji gbalaja bi ẹni pe o n fẹ
ka wa mọ ibikan ki a má baa sa lọ, ẹru ba ni a si n wo
ara wa loju yala wi pe ki a sa lọ ni o tabi ki a duro de e.
Kumọfẹyinti l'o kọ sọrọ nigba ti o si sọrọ o ni oun o ba
Iwin náà ja ni, o mura o bọ siwaju awa náà tẹ le e, iwin
náà n bọ lọdọ wa, nigba ti o kù diẹ ki o de ọdọ wa o ni :
" Ta ni ẹyin wọnyi ? Ki l'ẹgbẹkẹle ? Nibo l'ẹ ti n bọ ?
Nibo l'ẹ n lọ ? Ẹ pade ijangbọn lonii, ẹ ko eemọ lọna,
ẹ da aṣọ wahala bora, ọwọ ibanujẹ tẹ yin, ijamba ṣe
yin, ẹ rin lọjọ ebi n pa ọna, oni ni ọjọ ijangbọn, oni ni
ọjọ opin, oni ni oorun ti là loju yin mọ, ẹ ti bọ si takute,
pipa ni mo máa pa gbogbo yin jẹ.'

" Nigba ti o wi bayii a ko sọrọ kan, ṣugbọn gbogbo
wa mura... Kumọfẹyinti l'o kọ kọ lu u, wọn si ja ija
náà to bẹ ti mo le wi fun ọ pe n ko ri iru rẹ̀ ri, Kumọfẹyinti
jẹ alagbara ọkunrin iwin náà si le. Nigba ti o mu Kumọ-
fẹyinti o bẹrẹ si ti i lọ si ibi okuta ki o ba fi ori rẹ̀ na
okuta ṣugbọn Kumọfẹyinti gba ara rẹ̀, o gbe ẹbọra
náà ni ẹsẹ ọtun onitọhun n tiro, igba ti o ṣe o ka mọ
Kumọfẹyinti l'ọrun o si fun un ni ọrun bi ẹni pe o fẹ
pa a, o si pẹ diẹ ki onitọhun to le ja ọwọ rẹ̀ kuro ti o
sọ ọ si iwaju, igba ti o si tun de ọhun o na iwo ori rẹ̀
si iwaju o n sare bọ lọdọ Kumọfẹyinti o n fẹ fi iwo náà 
gun un pa, onitọhun náà si fi gbogbo agbara gbe kumọ
rẹ̀ o na an mọ ọn ni iwo. Eleyii dun iwin, náà o si ta gégé,
akoko naa ni emi náà wa fa ida mi yọ ti mo pa guuru si
iwin náà ti mo ṣa a mọ ọn ni ẹyin ọrun. Àda yii ran an dáadáa 

110


ÌTÁNFORÍTÌ TI N GBE INU IHO ILẸ

ṣugbọn dipo ẹjẹ omi lo jade lara rẹ, mo tun ṣa a ni omiran mo tun tẹ ọwọ mọ ọn mo ń sa a Kùmọ́fẹ̀yìntì ti naa n lu u ni kumọ rẹ̀, nigba ti o pẹ, o ṣubu lulẹ, ṣùgbọ́n bi o ti ṣubú bayii a kò tun ri i mọ ibi ti a ri mọ si ni eyi, o ṣubú loju wa, ṣùgbọ́n kò dide loju wa. 
Nigba ti o di ọjọ karùn-ún ti a kuro ni ilu àwọn ọkùnrin a de ilu àwọn obìnrin níbi ti ko si ọkùnrin kan rara. Orúkọ ọba wọn ni Ẹyẹ-ọrun, ọna kan naa ti awọn ọkunrin fi n gba ọmọ lode ọrun naa ni awọn obinrin fi n gba ọmọ wọn. 
Àwọn obinrin ti mo ri wọnni ko fi ara wọn pa mọ bi obìnrin rara, pupọ ninu wọn lo n rin ihooho ninu ile wọn, àwọn wúńdíá gbogbo n ro aṣọ ni, wọn kò wọ buba wọn ko si n bikita nigba ti aṣọ wọn ba tu ti wọn ba n tun un ro ni igboro. 
Ṣùgbọ́n o ya mi lẹ́nu lati ri i pe gbogbo nnkan ti ọkùnrin ń ṣe ni àwọn naa n ṣe, oko wọn tobi, o ni laari, iṣu wọn ta, àgbàdo wọn yọ ọmọ eree wọn si so. 
Wọn n ṣe iru ire ti ọkùnrin ń ṣe, wọn n sare, wọn n fo, wọn n gun ẹṣin, wọn n gun igi. 
Ni ilu naa, faari wọn ju ti ilu àwọn ọkùnrin lọ, ṣùgbọ́n wọn gbadun ati maa sọ̀rọ̀ ara wọn lẹyin kiri, ninu gbogbo awọn ti a ba pade nibẹ ṣaṣa ni ẹni ti ko sọ̀rọ̀ ẹlòmíràn loju wa. 
Ṣùgbọ́n o ya mi lẹ́nu pe ile wọn ko mọ bi mo ti ro pe o yẹ ki o mọ to, idi rẹ si ni pe wọn ko ri aaye ṣiṣẹ́ ile niwọn igba ti wọn ti n ṣiṣẹ́ ti o yẹ ki ọkùnrin ṣe mọ iṣẹ́ wọn,ilu wọn kun fun koriko, o si dabi ẹni pe iṣẹ́ naa pọ̀ ju bi wọn ti lagbara mọ. Aṣọ wọn kò ni eeri ṣùgbọ́n wọn le di ẹrù púpọ̀ si iyara wọn, bi wọn ba si n lọ sí idalẹ wọn a di ẹrù kitikiti, ko si nǹkan ti wọn ko ni di tan, mo ri eleyii ninu ile ti a wọ̀ si nitori obinrin kan lọ si idalẹ nibẹ loju wa. 


111


ITANFORITI TI N GBE INU IHO ILẸ
Ṣùgbọ́n wọn le bẹru pupọ, bi ilẹ ba ti ṣu díẹ̀ wọn ko n le nikan rin lọ si ibikibi, púpọ̀ ninu wọn kò si le pa ejo bi o ti wù ti ejò naa kere to, ṣùgbọ́n àwọn díẹ̀ wà nibẹ ti wọn n pa ejo ti ko ba tobi ju bẹ́ẹ̀ lọ. 
Ẹ̀dá ti o tete n sọkun ni wọ́n,nnkan kekere le mu alagbara wọn maa kigbe. Ṣùgbọ́n ọpọlọpọ aanu ni n bẹ ni oju wọn, bi nǹkan ba ṣe ẹnikan wọn kò ni sai ba a kẹdun wọn ko ni sai lọ si ile oluwa rẹ lọ ki i. 
Bi oníwà tútù ti wa nibẹ naa ni a ri oniwa lile, mo ṣe akiyesi bi wọn ti ṣe n lo ọmọ ọdọ wọn. Ẹlòmíràn n lo ọmọ ọdọ bi ẹni pe ọ̀nà iku rẹ ni ó n wa, omiran si n lo o bi ẹni pe oun ni ó bi i, a fun un ni iṣẹ́ ti ọwọ́ rẹ ká, a fun un ni oúnjẹ ti o dara. 
Ofin wọn kò lagbara ju bẹẹ lọ wọn ki i ka àwọn ti ó bá n ṣiṣẹ́ ilu si bi o ti yẹ, wọn a maa lu ofin bi wọn ti fẹ́ ti wọn ba si sọ fun wọn, wọn a dà a si ija. 
Ṣùgbọ́n ilu naa dara púpọ̀ fún kini kan, olufọkansin ni gbogbo wọn, àwọn onigbagbọ ki i pa Ṣọọṣi jẹ, àwọn onimọle n lọ si Mọsalasi lakooko, àwọn abọriṣa si n lọ si ile òrìṣà wọn, kò si ẹnikan ninu àwọn obinrin naa ti ko gba nnkan kan gbọ́. 
Nigba ti mo wo gbogbo wọn ti mo si tun wo ohun ti mo ri ni ilu àwọn ọkùnrin mo ri i pe ọgbọ́n Ẹlẹ́dàá pọ̀ púpọ̀ ti o da ọkùnrin àti obìnrin si ode aye, àwọn ọkùnrin duro bi egungun àwọn obinrin sì duro bí ẹran ara ni ara eniyan. Laisi egungun ara ko le ṣe nnkan, laisi ẹran, egungun kò le ṣe nnkan. 
Ọjọ́ kẹta ti a de ilu awọn obinrin ni a fi ibẹ silẹ ti a si tun mura si irinajo wa si ile Itanforiti ti n gbe iho ilẹ. 
A rin titi a ko ri nnkan kan fún odidi ọjọ́ mẹ́sàn-án lẹ́yìn eyi, ṣùgbọ́n nigba ti o di ọjọ kẹwàá a de ibikan ti orúkọ rẹ ń jẹ Aginju Mímọ́, o ku ọjọ́ kan ki a dé ibi ti a n lọ. 

112

ITANFORITI TI Ń GBE INU IHO ILẸ

" Aginju Mimọ yii kun fun ẹ̀rù gidigidi, awọn igi
titobi wà ni apa ọtun ati apa osi oju ọna, wọn si gbá
idi wọn mọ tonitoni, ko si ẹyẹ tabi ẹranko kan nibi ti a
n sọrọ rẹ̀ yii, gbogbo ibẹ si dakẹ minimini bi ọganjọ oru.
Bi a ti n lọ a ri ọkunrin kan, o duro si ẹba ọna, nigba ti
a de ibẹ a ki i oun náà si ki wa, bi a si ti woye pe ọ n fẹ
ṣe nnkan kan a duro a n wo o, o si mu eso igi kan o gbin
in loju wa, oju wa náà ni igi yii si ṣe hu ti o ga soke ti o
si so eso. Nigba ti o ṣe, awọn eso wọnyi bẹrẹ si wọ̀ silẹ
bi wọn si ti n ba ilẹ ni wọn n bẹ, igba ti eyi ti o kọ balẹ
bẹ ejo kan ti inu rẹ̀ jade o si bu ọkunrin ti o gbin in jẹ,
ọkunrin náà bẹrẹ si kerora, igba ti eso keji bẹ o di akekee
meje wọn si bẹrẹ si ta a, igba ti ẹkẹta si bẹ, kiniun kan
jade ninu rẹ̀ o pa ọkunrin náà , igba ti kiniun náà jẹ eyi ti
yoo jẹ lara rẹ̀ tan eso kẹrin bọ silẹ, nigba ti o si balẹ,
o bẹ, ọkunrin kan si jade lati inu rẹ̀, bi o ti jade o ko
egungun ẹni ti kiniun pa jẹ náà o bo o mọlẹ o si mu iwe
kan o kan an mọ iboji rẹ̀, ohun ti o wà ninu iwe náà ni
yii: 'Eleyii gbin eso ibi, o ka ibi, o pa ero ibajẹ ti
ọmọnikeji, oun náà di ẹni ibajẹ.'

" Nigba ti a tun rin diẹ a ri ọkunrin miiran ti o mu
eso igi miiran loju wa, o gbin in, were igi hù, were o dagba,
were o so eso, igba ti o ṣe, eso kan bọ silẹ o bẹ, bi o ti
bẹ ọmọde kan jade, bi o si ti jade o kọju si ọkunrin
náà o tẹriba o ni, ' Iwọ l'o tọju mi ninu aisan mi ijeloo,
mo di tirẹ. "Ikeji ninu eso naa tun balẹ, o tun bẹ, bi o
si ti bẹ ni ọmọ miiran jade o tun kọju si ọkunrin náà o
tẹriba o ni, ' Igba ti awọn obi mi wà ni gbese iwọ l'o ran wọn lọwọ ti wọn yọ, mo di tirẹ.' Eso kẹta si tun
wọ, o bẹ, ọmọ kan tun ti inu rẹ̀ jade, o tun kọju si
ọkunrin yii o tẹriba o ni, ' Owo ti o na fun mi nigba ti
mo n lọ si ile-iwe ki i ṣe kekere, mo di tirẹ." Nigba ti o
ṣe ni awọn ọmọ mẹta yii gun igi naa lọ ti wọn ja eso

1I3


ÌTÁNFORÍTÌ TI N GBE INU IHO ILẸ

kọọkan funra wọn—ekini fọ tirẹ̀ mọlẹ ile nla kan yọ
jade, ekeji fọ tirẹ̀ o di ogunlọgọ ohun ọsin, ẹkẹta fọ
tirẹ̀ mọlẹ apoti owo goolu, fadaka ati diamondi si kun
ilẹ kitikiti.. Lẹyin eyi, wọn kọju si 'ọkunrin náà wọn
ni, ' Eyi'ni nnkan ti o gbin, o digba." Bi wọn si ti
'wi bẹẹ tan ilẹ la ẹnu o gbe wọn mì.

"Bayii ni wọn wọ ilẹ lọ, ọkunrin náà si ko awọn
nnkan wọnni o bẹrẹ si gbe wọn ni ọkọọkan wọ ibikan
bayii lọ, awa náà si kọju si ọna wa a n lọ.

" Nigba ti a rin diẹ a pade ọmọbinrin kan ti o wọ
aṣọ funfun. O ki wa awa náà si ki i, o beere ibi ti a n lọ
a si sọ fun un pe ile Itanforiti ni, ati pe bi o ba mọ ọna
ki o ṣe apejuwe fun wa. O dahun o ni: 'Ẹyin ọmọ
eniyan , ile Itanforiti ko jinna pupọ mọ ṣugbọn ki ẹ to
de ibẹ ẹ o lo ọgbọn yin dáadáa . Bi ẹ ba ti le de ile Itanforiti
ko si ifoya mọ, nitori alaaanu ẹda ni oun n ṣe, ṣugbọn ati
de ile Itanforiti ni nnkan: Laipẹ ẹ o de orita ọrun, ẹ o si ri
ọna ọrun lapa ọtun, ẹ o ri ọkunrin kan ti o wọ aṣọ funfun
ti o duro si oju ọna náà . Bi o ba ti bi yin pe ẹni aye ni
yin tabi ẹni ọrun ki ẹ fesi pe ẹni aye ni yin. Bi o ba
si bi yin bayii pe ẹ n fẹ di ẹni ọrun bi, ki ẹ da a lohun

pe ẹni aye l'ẹ fẹ ṣe. Ẹ o máa ri ogunlọgọ eniyan ti yoo
maa yà ba ọna ọrun lọ. Ẹ ko gbọdọ ki wọn, bi wọn
ba si ki yin ẹ ko gbọdọ dahun. Bi wọn ba ti n de oju
ọna náà ni wọn o máa gbẹ wọn le iwọn loju yin, wọn
o si máa gba iwe lọwọ ẹni ti o duro si ọna náà , iwe bi
ẹṣẹ wọn ba ti wuwo to ni eyiini, oun ni wọn o si fi'da
wọn lẹjọ lode ọrun. Ẹ ni lati ṣọra gidigi  nipa orin
ti awọn ara ọrun n kọ, bi ẹ ko ba ṣọra ẹ ko ni mọ igba ti ẹ ya si ọna náà .

Bi ẹ ba kuro ni orita ọrun tan ẹ o máa ri awọn
oyin ti n fo, bi wọn ba bà le yin ẹ ma ṣe pa wọn nitori
bi ẹ ba pa ọkan ninu wọn tita ni gbogbo wọn o ta yìn pa.

114

ÌTÁNFORÍTÌ TI N GBE INU IHO ILẸ

"" Nigba ti ẹ ba si yọ si Ile Itanforiti ẹ o ri ogunlọgọ ododo ti wọn hu ti wọn lẹwa gidigidi. Ki ẹ lọ si ibi ti wọn ba pọ si ju, nigba ti ẹ ba de ibẹ ẹ o ri ojú ọna ti o ba iho ilẹ lọ; ṣugbọn ẹ o ri ejo kan loju ọna naa ti ń sọ ibẹ, bi ẹ bá ri i ṣe ni ki ẹ di i ni ọrùn mu kí ẹ rọra gbe e sí apa kan ẹ má ṣe wi pe ẹ maa pa a o. Mo ro pe eyi ti mo le sọ mọ naa ni yii, n kò ranti ju eyi lọ ki Ẹlẹ́dàá yin ṣe alatilẹyin yín. 
Bayii ni ọdọmọbinrin yii sọ a sì dúpẹ́ lọ́wọ́ rẹ, a kọju si ọna, a n lọ. Nigba ti o ṣe a ri i pe Aginju Mímọ́ ti a n la bọ túbọ̀ n ba ni lẹru si i, aya wa bẹ̀rẹ̀ si ja púpọ̀ - púpọ̀ ọkan wa n lu kìkì bi ẹ̀rọ inu mọto. Àwọn igi ti a n ri lo rúbọ mu ibẹru naa wa, gbogbo wọn lo bẹ̀rẹ̀ si funfun bi ẹni pe aṣọ funfun ni ara wọn, ó sì dabi ẹni pe wọn n kuro nibi ti wọn hù si wọn n rin kiri. Nigba ti a rin díẹ̀, a de orita ọna ọrun a sì ri àwọn ọpọlọpọ eniyan ti wọn n gba iwe lọwọ ọkùnrin ti o wọ aṣọ funfun ti o dúró si oju ọna naa. 

... Nigba ti a de ibẹ ọkunrin náà ni : 'Ẹni
aye ni yin tabi ẹni ọrun? A si dahun a wi pe, Ẹni aye ni wa, O tun beere o ni, Ẹ n fẹ́ di ẹni ọrun bí? A sì tun dá a lohun a ni, Bẹẹ kọ́, ẹni aye la fẹ́ ṣe. Ó dáhùn ó ní, Ẹ kuro niwaju mi. Awa náà sì ń lọ, ṣùgbọ́n mo ṣe akiyesi ọna ti o lọ si ode ọrun yii pe nnkan ti wọn fi ṣe oju ọna naa dabi ọkẹ aimọye irawọ ti wọn fi eti wọn ko ara wonyi, o n dan to bẹẹ ti n ko ri nnkan ti o dan to bẹẹ rí, o le fọ ènìyàn loju bi oluwa rẹ ba wo o jù, n kò le wo ọna naa lọ si iwaju, a kọju si ọna tiwa. 
Bi a ti rin bi ẹsẹ̀ bata mẹ́fà ni a gbọ orin kan ti o dabi ẹni pe ohun eniyan yipada ó di agogo ti ń dun gbinringbinrin. Mo duro díẹ̀, bi mo si ti ṣe bẹ́ẹ̀ ṣe lo dabi ẹni kí n máa lọ si ibi ti orin náà ti n wa, igba ti mo si maa boju wo ẹyin Kùmọ́fẹ̀yìntì ti padà, emi naa si n fẹ pada ki Èrò-ọkàn 


II5

ITANFORITI TI N GBE INU IHO ILẸ
ọkan to di mi mu. Emi ati Èrò-ọkàn bẹ̀rẹ̀ si ke si Kùmọ́fẹ̀yìntì ṣùgbọ́n ko da ni lohun rara, o lọ ba ọkùnrin ti o wà loju ọna o ni ki o jẹ ki oun wọle, oju wa bayii ni wọn si ṣe gbe e le ori iwọn ti wọn fun un ni iwe pe ko gbọdọ lọ si ibi ti o ti n gbọ orin dídùn ni, wọn ni ki o lọ si apa osi kan bayii, o si wọ inu igbo ibẹ lọ. Bayii ni a ṣe ti a ko ri Kùmọ́fẹ̀yìntì  titi di oni olonii. Emi ati Èrò-ọkàn duro títí a kò ri ẹnikẹta wa mọ, nigba ti o si pẹ, a kọju si ọna a n lọ. 
A bẹ̀rẹ̀ si rin lọ ni oju ọna, Aginju Mimọ wà lapa ọtun wa, nigba ti o si di oju alẹ, a fi aginju naa silẹ, nigba ti a kuro nibẹ tan ni a yọ si ogunlọgọ àwọn oyin ti wọn n fo yii wa ka ti wọn si n bà le wa ṣùgbọ́n a kò pa eyikeyi ninu wọn, wọn ko si ta ni. Igba ti o ṣe a kuro lọdọ àwọn oyin naa, bi a si ti rin si iwaju díẹ̀ si i a ri i pe ilẹ n ṣu, a si sun labẹ igi kan. Ààrẹ mu ni pupọ ara wa si wuwo ati paapaa nipa ti Kùmọ́fẹ̀yìntì ti a sọnu. 
Nigba ti ilẹ mọ lọ́jọ́ keji ti a jẹun tan a tun fi ẹsẹ si ọna, igba ti o si di ọsan gangan pátápátá ni nnkan bi agogo kan, a yọ si ile Itanforiti. A ri ọpọlọpọ eweko ti o ni onírúurú itanna ti o si pọ̀ lọ o gbalẹ to bii ki a rin iṣẹju mẹ́wàá ni ibu ati mẹ́wàá ni gigun. A si wa ṣe àkíyèsí ibi ti itanna naa pọ si ju, igi nla kan bayii wa nibẹ tí ó ni ìtànná pupọ, ibẹ ni a lọ, nigba ti a de ibẹ a ri ilẹkun kan ti o pade mọ ilẹ a si ri ejo nla kan ti o gbe orí le e. Èrò-ọkàn lo si na ọwọ́ ti o rọra di ejo naa ni ọrùn mu ti o gbe e si apa kan. Lẹ́yìn naa, a ṣi ilẹkun a si ri atẹgun kekeeke ti o ba iho ilẹ lọ. A bẹ̀rẹ̀ si sọkalẹ lori atẹgun yii. 
Nigba ti a de ìsàlẹ̀ a ba ara wa ninu aafin nla kan a si ri ọmọbìnrin arẹwà kan. Bi o ti ri wa, o ju ọwọ́ si wa pe ki a duro a si ṣe bẹẹ. Lẹyin naa o wa si ọdọ wa


116

ÌTÁNFORÍTÌ TI N GBE INU IHO ILẸ

o ni: "Iwin ni yin tabi eniyan ?" A si fesi a ni,' Eniyan ";
o tun beere o ni: ' Ki ni idi rẹ̀ ti ẹ fi wa si 'ihin ?' Mo
si dahun mo ni, ' Ọgbẹni Itanforiti ni a wa wa, ọba
ilu Alupayida l'o ran wa si i, nitori naa bi ẹ ba mọ ibi ti
o wà ẹ jọwọ ẹ ma ṣai sọ ibẹ fun ni. Nigba ti mo 'wi
bayii o dahun o ni: 'Ọmọ eniyan ṣoro, ọlọgbọn ṣoṣoro.
kun inu wọn, ko si ibi ti wọn ko le wa idi nnkan de,
ko si ọna ti wọn kò le lo ọgbọn wọn gbà, ẹlòmíràn n wa idi nnkan ki o ba le ri aye ri ọmọnikeji fin, bi o ba
ti i fin tan ki o má fi ẹnu ba a jẹ kiri, asẹyinwa. asẹyinbọ
ki o wa ọna ati fa a si inu ọgbun. Ọmọ araye ṣoro,
ẹ jẹ ki n wọle ki n sọ fun Itanforiti baba mi, ki o beere
lọwọ awọn anjọnnu bi o ba yẹ ki ẹ ri i tabi ko yẹ.

" Nigba ti o wi bayii, o wọ iyara kan lọ, nigba ti o si
pẹ diẹ a ri ogunlọgọ awọn ẹyẹ, wọn ti iyara náà jade
wọn si bà si ẹgbẹ ogiri kaakiri ibi ti a duro si wọn
kọju si wa wọn n wo wa. Nigba ti o pẹ diẹ awọn ẹyẹ
náà dide wọn tun wọ iyara ti wọn ti jade.

O pẹ diẹ lẹyin eyi ni ọmọbinrin náà jade si wa ti
o ni ki a tẹ le oun, a si tẹ le e, a wọle. Nigba ti a de ọhun
a ri i pe ibẹ tobi pupọ a si ba Itanforiti lori aga ni
ibikan bayii ti o ga diẹ lapa oke, Itanforiti jẹ ẹda ti
o ba ni lẹru pupọ. Ori ẹniyan ni ori rẹ̀, bẹ si ni ẹ̀gbé rẹ̀,
ṣugbọn ẹsẹ rẹ̀, ti maluu ni. Ori rẹ̀ pá laaarin, awọn irun
diẹ ti o si hù si isalẹ ori náà ti di funfun. -

" Nigba ti o ri wa, o rẹrin o ni ki a máa bọ lọdọ oun.
Igba ti a si de ibi ti o jokoo si o ni ki wọn gbe aga fun
wa ki a jokoo si iwaju oun.

" Lẹyin ti a jokoo tan o bẹrẹ si ki wa o ni, ' Ẹ ku àbọ̀, 
ẹ ku irin, ẹ ku laalaa gbogbo, ẹ kú wahala, ẹ ku ewu oju
ọna, ẹ ko ri wahala ni Oke Hilahilo bi ? Njẹ ẹ kọ ọgbọn
diẹ ni ilu awọn ọkunrin ? Ẹ kò ṣe akiyesi ni ilu awọn
obinrin bi ? Bawo ni ẹ ti ṣe kọja ọna ode ọrun ?

117

'


ITANFORITI TI N GBE INU IHO ILẸ

Njẹ orin ibẹ ko fa yin mọra ? Ẹ kaabọ, ẹ kaabọ, ẹ ku
irinkiri ode aye, ẹ ku inira ibẹ, ẹ pẹlẹ, ẹyin ọmọ
Oduduwa, ẹyin iran Ọkanbi, ẹyin ti o ti apa ila
Oorun wá. 

'Ẹmi ni Itanforiti, ẹni ti n gbe ìnu iho ilẹ, ọjọ P$
ti mo ti de inu aiye: ki Oduduwa. to ko ẹnyin ọmọ
Yoruba de ibiti ẹ wà yi, emi ti mbẹ. Ọgbọn. ti Olodu-
mare fun mi pọ, ọjọ mẹjọmẹjọ ni mo si n lọ si ode ọrun

lati juba Ọlọrun Ọba, ko si nnkan ti ẹnikan n wa ninu
aye ti ko le ri bi o ba ti gbẹkẹle Ọlọrun Ọba. Ki ẹ tó kuro lọdọ ọba yin 
ni mo ti ri yin, bi ẹ ti n bọ ni mo si ti mọ pe ẹ n bọ, 
ohun ti ẹ n ba bọ ko si ṣe ipamọ fún mi. N o yanju gbogbo rẹ̀ fun yin ki ẹ to lọ. Mo fẹ ki ẹ lọ jẹun nísinsìnyí, 
nitori ebi ki i wọ inu ki ọ̀ràn mìíràn wọ ibẹ, ẹ tẹ le ọmọ mi nísinsìnyí ki o máa mú yín lọ si ibi oúnjẹ. 
Nigba ti o pari ọ̀rọ̀ rẹ ọmọbìnrin ti o mu wa de ibẹ ni ki a tẹ le oun a sì tẹ le e, o mu wa lọ si iyaara kan ni apa oke ile naa, nigba ti a si de ibẹ o gbe ẹkọ pẹlu ọbẹ̀ ẹran fun wa a si jẹ. Ọbẹ̀ naa dara o si yani lẹ́nu pe obinrin naa ko sọ̀rọ̀ lile bi ó ti ṣe niṣaaju mọ, kaka bẹẹ ire lo n ba wa ṣe ti ó n beere oniruuru nnkan lọwọ wa. O beere bi ìlú wa ti ri, bi alaafia ti wà nibẹ to, ati bi o ti jinna to si ibugbe àwọn, gbogbo ìwọ̀nyí ni a si sọ fún un. 
Nigba ti a jẹun tán, a pada si ọdọ Itanforiti o si dide o ni ki a tẹ le oun kí oun mu wa yi ile oun po. Ni iyara ti o kọ mu wa de a ba ejo nla kan ti o ni ori eniyan ti o si sọ̀rọ̀ si Itanforiti, nigba ti wọn ki ara wọn tan Itanforiti fi wa han an gẹ́gẹ́ bi alejo, nígbà ti o si beere bi iwin ni wa tabi eniyan ti a wi pe eniyan ni wa o poṣe o ni ki Itanforiti maa mu wa lọ nitori ninu gbogbo ẹda alaaye ko si ẹni ti o korira ejo bi eniyan 

118


ITANFORITI TI N GBE INU IHO ILẸ,

Awa naa ba kuro nibẹ, Itanforiti si n mu wa lọ. Nigba ti o ṣe o mu wa wọ iyara miiran , idẹ ni wọn si
fi ṣe ọṣọ si iyara náà lati oke de ilẹ, a ri oniruuru ere idẹ
ti wọn ṣe ni oniruuru ẹranko ni iyara yii. Itanforiti 
wi fun wa pe a ko gbọdọ fi ọwọ kan eyikeyi ninu wọn 
nitori bi ọwọ wa ba kan ọkan a o yipada a o di ẹranko 
ti ọwọ wa kan. Bi o ti wi bayii fun wa tan oun náà fi ọwọ
kan ere agbọnrin kan were bi o si ti ṣe bẹ ni o yipada
ti o di agbọnrin ti oun ti iwo lori ṣaraṣara. Igba ti 
agbọnrin yii wọ iyara kan ti o wà ni ẹgbẹ eleyini, ìgbà ti 
a si tun maa ri, Itanforiti ni o tun jade. A beere nnkan
ti iyara ere náà wà fun o si wi fun wa pe o wà awọn
ti o n gbe ile oun, bi wọn ba fẹ jade ni àwọ̀ ẹranko
won le wa si ibẹ ki wọn yi ara wọn pada ki wọn
lọ, nipa bẹ ẹnikan le yipada si kiniun ki o lọ pa ẹran wa fun àwọn. 
Lẹ́yìn naa a jade ni iyara yii a tun wọ omiran lọ.
Eyi ti a de yii jẹ digi lati oke de ilẹ ko.. Itanforiti si mu 
wa lọ si apaykan nibẹ o ni ki a bẹrẹ ki a wo digi naa
nigba ti a wo o a ri nnkan kan ribiti ti o tobi gidigidi, 
a ko le ri ara rẹ̀ tan nitori o ti tobi ju, a ri ẹwọn nla 
kan ti o so nnkan náà ro soke a si ri ẹnikan ti o wà loke 
patapata ti o n bu epo si ẹwọn náà. Nigba ti a wo o tan
o bi wa bi a ba mọ nnkan ti a ri a si wi fun un pe a ko 
mọ ọn. O dahun o ni:.. Aye ni ẹyin ri i nì, Ẹlẹdaa
so o rọ̀ si agbedemeji ni, ẹni ti ẹ ri ti o n bu epo si ẹwọn
nì jẹ ọkan ninu awọn iranṣẹ Olodumare ti o n tọju aye, ,
o n bu epo si ẹwọn náà ki aye má ba ja lulẹ ki o má ba
fọ. Oju lasan ko le ri ẹwọn ti ẹyin ri yi, digi yii náà 
lo le ri i.
. 'Nigba ti a tun wo o titi, a jade kuro ni iyara náà 
o si mu wa bọ si agbala rẹ̀ nibi ti a ti ri oniruuru igi kekere
gbogbo ti ewe wọn tutu ti o dudu mirinmirin ti wọn

120



ÌTÁNFORÍTÌ TI N GBE INU IHO ILẸ

ni itanna ti o lẹwa pupọ ti o si jẹ oniruuru, ati oriṣiiriṣii
àwọ̀. Nigba ti a de ibẹ o ni ki a duro, o si bẹrẹ si ọrọ
i sọ o ni, ''Awọn eweko ti ẹ ri wọnyi wà bi apẹẹrẹ ati
maa ran mi leti bi Ẹlẹdaa ti ṣe nnkan inu aye, wi pe aye
kò dọgba. Ẹ wo igi ti o lẹwa ninu gbogbo wọn ju lọ
yii, ewe rẹ̀, majele ni; bi ẹranko jẹ ẹ kiku ni yoo ku,
bi eniyan jẹ ẹ kiku ni yoo ku. Eyi ekeji ti o duro tì yii,
ti ko ni itanna rara ti o si ni ẹgun lara, ewe daradara
ni; ko si aisan ti kò le wò ni ode aye yii, o le wo ẹ̀tẹ̀,
'o le wo ṣọnpọnna, o le wo warapa, o si le wo sobiya,
ohun ni wọn fi n ṣe àgbo imarale;. ẹ wo igi ti o wa ni
eti ọgba yii ti ko ni eso kan lori, igi yii ni; emi ni mo
mu un lati ode ọrun wa ti mo wa gbin in si àgbàlá mi.
Mo bẹ Ẹlẹdaa mi lọpọlọpọ ki o to jẹ ki n mu un wa, ẹẹkan-
ṣoṣo ni o so lati igba ti o ti de ihin, mo si ka eso náà 
jẹ, nipa bẹẹ mo di ẹni aiku. Nitori ẹni ti o ba ti jẹ ẹ ohun
kan ti o kù fun un lati ṣe ni pe ki o lọ si ile ẹni ti a n pe
ni Ògódógo ki o gbe ẹwu aiku wò nitori ibẹ ni oniruuru
ẹda ti o ba ṣẹṣẹ ti ọrun wa ti máa n wọ ẹwu wọn nitori
ọpọlọpọ ẹwu ni n bẹ ninu ile Ogodogo, ti iku ń bẹ ti
aiku si n bẹ.

Ẹyin ọmọ eniyan , bakan náà ni ẹ jẹ oniruuru ni ode
aye, Ẹlẹdaa ko pin ẹbun ti O fun olukuluku dọgba.
Ẹlomiran wà o ni ẹbun ọrọ sisọ, bi o ba sọrọ bi ẹni pe
ki wọn máa pọn ẹnu rẹ̀ la ni; ẹlomiran wà ti kò le
sọrọ pupọ ṣugbọn ti o le ronu ju ẹlomiran lọ ; ẹlòmíràn jẹ́ arẹwa ti o n wu gbogbo ẹda alaaye ; omiran jẹ oburẹwa
ti ko fa ẹnikẹni mọra; ẹlomiran ga fiofio ; omiran
kuru o dabi kùkùté; omiran si mọ ni iwọntunwọnsi,
bi o ti wu Ẹlẹdaa ni O pin ẹbun Rẹ̀ laaarin awọn ọmọ
araye."

 Nigba ti ọkunrin náà pari ọrọ rẹ̀ tan o wi fun wa
ki a wọle ki oun mu wa wọ iyara ti a o má gbe titi a o

121


ITANFORITI TI N GBE INU IHO ILẸ

fi lọ. Ọtọọtọ ni iyara ti o fi fun emi ati Ero-ẹyin, ìyára ti Èrò-ẹyin kọju si temi . Ninu iyara mi mo ri aga
meji ti wọn fi fadaka ṣe mo si ri ibusun goolu kan ti
wọn gbe timutimu titobi le lori. Mo yi awọn ẹiyẹ
meje ti o lẹwa tobẹ ti n ko ri ẹyẹ ti o dara to bẹẹ ri. Bi
mo ti wọle ti mo jokoo ṣe ni awọn ẹyẹ naa bẹrẹ orin,
ohun wọn si dun to bẹ ti o jẹ pe n ko mọ igba ti mo
ẹyin le ilẹ ti mo sun lọ. Ilẹ si n ṣu lọ pẹlu.

" Nigba ti mo máa ji laaarin oru ṣe ni mo ba ẹwu nla aran pupa kan lọrun mi, mo si ba  ṣokoto titobi kan bayii ni idi mi pẹlu, mo ri àwọn kan wọn n jo yi ibùsùn mi po, wọn ni ori eniyan ṣùgbọ́n ẹsẹ maluu ni ẹsẹ wọn. 
Nigba ti o pẹ diẹ ti wọn ti n yi mi po wọn bẹrẹ si
patẹwọ le mi lori. Igba ti o ṣe, wọn gbe emi ati ibusun
mi kọ si oke, nigba ti mo de oke mo ri i pé wọn tun
ti gbe ibusun Ero-ọkan bẹẹ wọn si gbe e sunmọ te mi,
njẹ bi a ti ni ki a máa sọrọ si ara wa wọn tun gbe
ibusun wa pada si iyara wa. Bayii ni wọn sì bẹrẹ si
gbe wa soke ti wọn n gbe wa sọkalẹ titi agogo kan
bayii fi lu ti wọn tuka. Nigba ti wọn lọ tan n kò ri
ẹwu agbádá nla ti mo ba lọrun mi loju oorun mọ, n ko ri fila rẹ bẹẹ ni n ko ri ṣokoto pẹlu. 
 Mo yọju si ode mo si ri i pe ilẹ n mọ lọ mo dide
mo lọ ba Ero-ọkan ni iyara rẹ̀ a si jọ pa ero bi a o
ṣe lọ sọ fun Itanforiti nigba ti ilẹ ba mọ. 
"Nigba ti ilẹ mọ a lọ sọ fun un ṣugbọn esi ti o fun wa ni yi, o ni: ' Àwọn ti ẹ ri wọnnì, ọmọ mi ni gbogbo wọn, wọn wa ṣe yin ni alejo ni. 
Lojọ keji a ko ṣe nnkan kan, a n ṣire ka inu ile náà 
titi ilẹ fi ṣu ni. Ṣugbọn nigba ti o di alẹ wọn gbe ounjẹ ti o dara fun wa, iyan ni wọ́n gun pẹlu ọbẹ̀ ata ti o kun fun ọ̀pọ̀lọpọ̀ ẹran. Ṣùgbọ́n bi a tun ti jẹun ninu iyara wa tan ni mo tun ri awọn ẹyẹ meje ti o fo wa si 

122



ÌTÁNFORÍTÌ TI N GBE INU IHO ILẸ

iyara mi, bi wọn ti de ni wọn bẹrẹ si kọrin, bi wọn 
ti n kọrin ni orun tun n kùn mi, mo ṣi ṣẹ bẹẹ mo sun lọ. 
Nigba ti o di oru ti mo ji mo ba ọpọlọpọ atupa
kekeke ni iyara mi ṣugbọn n ko ri ẹnikan. Bi mo ti
dide ni mo ri ọwọ kan ti o ko ọwọ mi mejeeji si ẹyin
ti o fun un ní okun danindanin, bẹẹ ni n ko ri ẹni ti o ni
ọwọ náà . Igba ti o ṣe mi bẹẹ tan o fa okun ọwọ mi o n fa
mi kiri iyara náà . Nigba ti o tun ṣe mo ri i o tu okun
ọwọ mi, mo si ri ọwọ kan ti o gbe ẹsẹ mi, mo ri ikeji
o gbe mi lori, wọn si sọ mi si apa kan iyara mi, igba ti
mo si máa de ibẹ ọwọ miiran ni mo bọ si, n ko kuku mọ
ẹni ti o gbe mi, bẹ ni wọn si n ju mi si ara wọn. Nigba ti
o ṣe mo n gbọ gìrìgìrì ẹsẹ ni iyara mi mo si ri ọpọlọpọ
ọwọ ti o gbe mi ti o da ori mi kọ odo ti o ko mi l'ẹsẹ
soke... Bi mo si ti n wọ oke mo ri ọwọ náà o tun gbe
Ero-ọkan wa, o fi ẹsẹ rẹ̀ le ẹsẹ mi ti mo kọ si oke, ori
o si n kan oke aja. Mo gbiyanju ki n kigbe ṣugbọn
ahọn mi ko le yipada. Wọn si bẹrẹ si ṣe nmkan gbogbo
si wa bayii loru yii titi akukọ fi kọ. Bi akukọ ti kọ
tan a ba ara wa lori ibusun wa
ohun gbogbo ti oju wa ri loru. Inu oun pàápàá  kò dun
si i,o dahun o ni : 

' Ẹ ma ṣe binu, ẹyin ọmọ eniyan , oniruuru awọn ẹda
l'o fori ti mi, ẹda lile ; ẹda ika, , ẹda buruku gbogbo, ṣugbọn bakan náà ni eyi ti o ni laari wà ni ile. Ẹ ma ṣe
inu ohun ti wọn ṣe n o kilọ fun wọn.'

" Bi a ti jẹun owurọ tan ni Itanforiti ke si wa ti o
mu wa lọ si ibi titobi kan bayii ninu ile rẹ̀. Aga nla
kan wà ni apa oke bayii, lori eleyi l'o jokoo le o si wi
fun wa ki a jokoo le aga ti o wà ni isalẹ ti o si sun mọ
tirẹ̀ diẹ bayii, ki a kọju si oun a si ṣe bẹẹ .

123


l

ITANFORITI ATI ONIRUURU IWA ỌMỌ ÈNÌYÀN .

" Nigba ti a jokoo tan o bẹrẹ si ọrọ i sọ o ni,.' Ọba ilu
Alupayida ran yin wa si ọdọ mi lati kọ ọgbọn. Ẹ
feti silẹ ki a sọrọ lori awọn iwa. ọmọ araye gbogbo ti
ko n jẹ ki wọn le lọ siwaju ninu nnkan wọn.

Ẹ jẹ ki a sọrọ lori ojukokoro. Ki ni ojukokoro ?
Itumọ rẹ̀ ni, oju ko kuro ni nnkan oninkan, ile onile,
aṣọ alaṣọ, owo olowo, ounjẹ olonjẹ, ati awọn nnkan bẹ
lọ. Ẹṣẹ ná dabi kokoro ti n jẹ awọn ọmọ araye ni
gbongbo, ti ko jẹ ki wọn lọ siwaju bi wọn iba ti lọ. 
Bi eniyan ba ti bẹrẹ ojukokoro ṣe ni yoo máa hu ìwà náà 
si oniruuru nnkan, nnkan oluwarẹ ko ni tẹ ẹ lọrun mọ
ko si le ni igbadun kan lori wọn. Awọn olojukokoro
ni wọn máa n ba orukọ olorukọ jẹ, nitori igba ti wọn
ko le ri aye de ibi ti onitọhun de wọn a bẹrẹ ẹ̀gàn 'pipa.

" Ṣugbọn ibanujẹ olojukokoro buru ju ti ẹni ti ọfọ
ṣẹ̀ nitori ko le tan, bi o ba ti ri nnkan ẹlomiran ni yoo
máa wù ú , bẹ́ẹ̀ ni ẹlomiran ko le ṣe alaini nnkan oun ko si
ni le ni i. Ojukokoro ko mọ pe eniyan tobi, ati ẹni ti o
tobi ati ẹni ti kò tobi ni o le ni . Ọba ilu le nii si awọn
ọmọ abẹ rẹ̀, awọn ọmọ ilu si le ni i si olori wọn, ọmọde

a maa fi oju bọ nnkan àgbà, àgbà a si máa fi oju bọ nnkan
ọmọde, ko si ẹni ti o le bọ ninu ẹṣẹ náà afi ẹni ti o bá
ko ara rẹ̀ ni ìjánu.

 Ki ni ibẹrẹ ole? Ojukokoro ni ibẹrẹ ole ohun l'o si
n da awọn ọlọṣa laamu kiri. Ati kekere l'o ti yẹ ki a
gba ojukokoro lọwọ ọmọde, kò yẹ ki ọmọde ni ìwà ati
máa tọrọ nnkan jẹ lọwọ ẹlomiran tabi ki a máa jẹun ki
ọmọde jokoo ki o máa wo ẹni ti n jẹun bi ẹni pe ki o fun
oun jẹ. Ojoojumọ ni awọn ọmọ miiran máa n beere owo

124

ITANFORITI ATI ONIRUURU IWA ỌMỌ ÈNÌYÀN 
lọwọ obi wọn, wọn a maa ra ọpọlọpọ nnkan ti ẹgbẹ́ wọn rà,nnkan ti wọn ba ti ri lọwọ ẹnikeji wọn a fẹ ni in. Lóòótọ́ kò yẹ kí oju ti ọmọdé laarin ẹgbẹ ṣùgbọ́n iwọntún-wọnsì ni ohun gbogbo. O yẹ ki àwọn obi di ara wọn ni amure ki wọn ba ẹsẹ buruku iru eyi ja, ki wọn gba àwọn ọmọ wọn lọwọ ibajẹ, nitori ẹni ti o ba ti bẹ̀rẹ̀ ojúkòkòrò ni kùtùkùtù ọjọ aye rẹ ti fi ipilẹ aye rẹ sọ ilẹ lori àbàtà eti odò, aye naa ko si le duro. Àwọn iru ọmọ bayii ni wọ́n ń dagba ti wọn n di ọkùnrin ti o n fẹ́ ogunlọgọ obinrin jọ ati obìnrin ti ń gba nnkan lọwọ ọkùnrin ọ lọkunrin kiri. Ìgbésí aye àwọn wọnnì kò yẹ bi àpẹẹrẹ fún iran ti ń bọ lẹyin. Ẹni ti o ba ti gbe ojukokoro wọ bi ẹwu olúwa rẹ ti wọ ẹwọn eṣu, bẹẹ ni ẹni ti o ba wọ ẹwọn èṣù ti kúrò ni ọmọ eniyan, o ti di ẹni lasan inu aye. 
Ojukokoro maa n ran bi oorun buruku ni, bi o ba si ti bẹ̀rẹ̀ ki i ṣe mu kuro bọrọ. 
Ẹ jẹ ki n sọ itan kan fun yin ki ẹ ba mọ bi iwa naa ti buru to. 
Kọlọkọlọ ati igbin jọ jẹ ọrẹ wọn si ni takute kan, wọn pinnu ati maa dẹ takute yii de àwọn ẹranko. 
Lọ́jọ́ ti wọn kọ dẹ ẹ, takute mu ekute kan. 
Nigba ti àwọn mejeeji de ibẹ igbin wi bayii fun Kọlọkọlọ, o ni, Takute wa pa ekute lonii, ọrẹ mi, mu eleyii, nigba ti o ba di ọla, yoo pa okete, okete si tobi ju ekute lọ, n o mu eleyiini lọla. 
Nigba ti Kọlọkọlọ gbọ bayii ó dáhùn o ni, N o kuku rọju duro di ọla, ọrẹ mi, máa gbe eyi lọ. 
Igbin gbe ekute naa lọ. Loootọ takute pa okete lọ́jọ́ keji. Nigba ti awọn mejeeji de ibẹ ti igbin wo o, ó ni, 
Mo ba ọ yọ, ọrẹ mi, okete yii ma kuku tóbi o, ṣùgbọ́n ko le tobi to idamẹrin ọ̀yà mi ti takute o pa lọla. 
Nigba ti Kọlọkọlọ tun gbọ, inu rẹ bàjẹ́, o duro díẹ̀, 

I25


ITANFORITI ATI ONIRUURU IWA ỌMỌ ENIYAN
nigba ti o ṣe, o sọrọ o ni, lóòótọ́ ọ̀yà tobi púpọ̀, kuku maa gbe okete lọ lonii, igbin, jẹ ki n gbe Ọya lọla. 
Igbin ṣe bẹẹ o gbe okete lọ. Nigba ti o di ọjọ́ keji lẹyin eyi, wọn tun lọ wo takute o si ti mu ọ̀yà nitooto. 
Nigba ti igbin ri i o ke si Kọlọkọlọ o ni : Kọlọkọlọ, yara maa bọ, takute ti mu ọya, ọ̀yà náà tobi, òdù ọ̀yà ni. Maa gbe nnkan rẹ lọ, o di ọla ki emi to gbe akata, akata ẹran ọlọraa, o tobi ju ọya lọ daadaa. 
Nigba ti Kọlọkọlọ tun gbọ eyi o bẹ̀rẹ̀ si ronú, nigba ti o ṣe, o ni, Maa gbe ọ̀yà lọ, ẹran ọlọraa ni akata, n o gbe e ki iyawo mi ri nǹkan se ọbẹ̀ lọla. 
Nigba ti ilẹ ọjọ kejì tun mọ wọn lọ si idi takute, nigba ti wọn de ọhun o ti pa akata Loootọ, nigba ti igbin tún rí i o sọ̀rọ̀ o ni : Mo ba ọ yọ Kọlọkọlọ, ẹ wo bi akata naa ti tobi to, ori rẹ ṣe nnkan fun ọ, maa gbe e, ko buru, ọla ni ọwọ mi o ba agbọnrin, àgbàlagbà ẹranko ti ohun ti iwo lori ṣaraṣara. 
Ẹ̀yin ọrẹ mi, akakọri ni Kọlọkọlọ, nigba ti o gbọ báyìí ó dórí kodo o ni, Ki agbọnrin tun bọ si ọwọ́ igbin! Ẹran ara agbọnrin fẹ́rẹ̀ẹ́ ju gbogbo ẹran ti a ti ń pa lọ. Igbin o, maa gbe akata lọ, n o gbe agbọnrin lọla. 
Igbin tun ṣe bẹ́ẹ̀ o gbe akata lọ, nigba ti o tun di ọjọ́ kejì, takute pa agbọnrin. Nigba ti wọn de ibẹ igbin kigbe o ni, A! Ọwọ ba agbọnrin ẹranko ti o ni ara pupa ati ara funfun, ẹranko a bi iwo lori ṣaraṣara, Kọlọkọlọ, maa gbe nǹkan rẹ ṣùgbọ́n n o ṣe àríyá pàtàkì kan lọla n o si pe ọ wa si ile mi, nítorí ọ̀la ni ọjọ́ ti takute maa pa ẹfọn, bẹẹ ni ẹfọn tobi ju gbogbo awọn ẹranko kekeeke wọ̀nyí lọ. 
Nigba ti o wi báyìí, inu Kọlọkọlọ tun bàjẹ́, o rìn díẹ̀, ó dúró, ó tún rìn, ó dúró, nígbà tí ó ṣe kò le lọ mọ o tun sọ̀rọ̀ o ni : Igbin, o kù ki n mu suuru díẹ̀ si í, 

126

ITANFORITI ATI ONIRURU IWA ỌMỌ ENIA

kuku jẹ ki n gbe ẹfọn lọla, máa gbe agbọnrin lọ." Igbin 
tun gbe agbọnrin lọ. 
"Nigba ti o di ọjọ keji, takute pa ẹfọn, igbin l'o si
kọ de ibẹ ti o ri i. Were o ke si kọlọkọlọ, igba ti. kọlọkọlọ
de ọhun o dahun o ni; " Ọrẹ mi, mo ba ọ yọ, o ku
oriire, ọwọ rẹ ba igba keji erin, ni gbogbo ẹranko inu
igbo ko sì eyi ti o tobi to erin, ọla ni ọjọ ti ọwọ mi o

ba,a , nitori takute yoo pa erin lọla, Máa gbe eyi lọ
 Ọrọ yii mu ki ọkan kọlọkọlọ gba ọgbẹ nitori erin
ni o tobi ju gbogbo awọn ẹranko lọ. O duro titi o si
tun wi fun igbin ni igbẹyin pe ki o máa gbe ẹfọn lọ,

Takute pa erin lọjọ keji. Nigba ti wọn de ibẹ
kọlọkọlọ ti ń mura kankan, ṣugbọn nigba ti igbin wo ó titi o ni: O jẹ ye yọ ara rẹ lẹnu, ọla ni yoo kuku pa
Ọ̀ràn, Ọ̀ràn si tobi ju erin ni igba, mẹ́wàá lọ. Nigba ti
kọlọkọlọ gbọ bayii ti o si ri i pe ootọ ni-gbogbo asọtẹlẹ
ti igbin ti n sọ n bọ si o fi erin silẹ fun igbin, o ni ohun o
duro de Ọ̀ràn lọjọ keji ".
 Igba ti igbin gbe erin rẹ̀ lọ tan o tun pada wa si
ibi takute lọjọ náà o yi i pada si ọna ti ọmọ ọba máa n ba
rin lojoojumọ. 
" Igba ti ilẹ ọjọ keji mọ ti ọmọ ọba fẹ jade, takute
mu un, gbogbo eniyan si bẹrẹ si ke pe ' Ta ni da Ọran yii
o?" Bi wọn ti ke bayii, kọlọkọlọ jade, o ni, " Ọran
náà da ? Ọran náà dà ? Temi ni, temi ni." Bi o ti wi
bayii wọn mu un, nigba ti o si de ibi ti takute wà o ri i
pe ọmọ ọba ni takute mu.. Were o yi ohun pada o ni ki
I ṣe ohun ni ohun pa ọmọ ọba, wi pe igbin ni. Nigba ti o pẹ
ṣa ti ẹnu rẹ̀ le dáadáa wọn mu igbin wọn da a lẹbi iku.
Nigbaeti o di ọjọ iku igbin, igbin wọ aṣọ titobi ti o si lẹwa
gidigidi,o gun ẹṣin kan o si ko awọn ti n lu ilu oni ki wọn
máa lu u tẹ le oun, o ni ki wọn máa fi ilu wi bayii pe,
Ẹni ba pa ọmọ ọba l'ọba n fun lẹṣin, igbin pa ọmọ

127


ITANFORITI ATI ONIRUURU IWA ỌMỌ ENIYAN

ọba, ọba fun un l'ẹṣin, ọba fun un l'ẹṣin, ọba fun un l'ẹṣin,
igbin pa ọmọ gba, ọba fun un l'ẹṣin." Bayii ni igbin ni
ki wọn máa lu ilu tẹ le oun, o mura o gun ẹṣin lọ si ẹyin-
kunle kọlọkọlọ, nigba ti wọn de ọhun o ni ki wọn tẹ
gọngọ mọ ilu wọn wọn si tẹ ẹ mọ ọn. Kini kọlọkọlọ
gbọ bayii ṣi, were o sa jade o ni, " Mo tilẹ fẹ jẹwọ na,
mo fẹ jẹwọ emi ni mo pa ọmọ ọba, emi ni mo ni lati
gun ẹṣin." O lọ si ile ọba lẹsẹ kan náà , o de ọhun o ni
ohun ni ohun pa ọmọ ọba. Were wọn mu tu wọn si pa a
bi aṣẹ ọba. 
'Ibẹ ni kọlọkọlọ pari aye tirẹ̀ si. O ku nitori oju
rẹ̀ ko le kuro ni nnkan oninkan, o fẹ ki ohun gbogbo jẹ
ti ohun, ko fẹ ki ẹlomiran ni nnkan ti oun kò ni, o lepa titi
o sọ ẹmi ara rẹ̀ nù si ibi ti o ti n lepa. Bayii ni aye ri
ẹyin ọrẹ mi, ẹlomiran fẹ ki ile oun jẹ ile iṣura bi ile
ọba ko si ni gba ọna taara bi oju omi, a máa wa ohun
olohun mọra, tirẹ̀ ko ni ni iyi loju rẹ̀ mọ ṣugbọn ti
'iwẹ ẹlẹni a wọ ọ loju ṣọṣọ, nikan bayii ni ki ẹ tẹ mọ ọba
ilu yin leti, ki o máa le ojukokoro lati ile de ile, ki o máa
ti yoo le ojukokoro

gba a lọwọ awọn ọmọ ilu, ki o ṣe ofin
jina réré. Ojukokoro ko yẹ ilu, o dabi ẹgun pẹlu atẹlẹsẹ
ti kò n jẹ ki ẹlẹsẹ sare. Ilu ti o ba gbe ojukokoro si aya
ko le lọ siwaju bi o ti wù ki o ṣe to.

Ẹ jẹki a tun sọ̀rọ̀ lori nnkan miiran, ẹ jẹ ki a sọrọ

lori igberaga.. Kini igberaga ? Igberaga ni ki a gbe
ara ẹni ka ibi ti a kò to de, yala ki a ro o lọken ẹni,
ki a sọ ọ jade lẹnu, tabi ki a hu un ni iwa. Igberaga a
máa sọ ni di ero ẹyin, a máa gbe ni ṣubu, ko si si nnkan
ti o n gbe ẹ̀wù ẹ̀tẹ́ bọ ni lọrun bi igberaga. Oju kekere
ni awọn eniyan fi máa n wo onigberaga.

Ibi nnkan kekere ni igberaga ti máa n fi ara han.
Ẹ jẹ ki a wo nipa ki a máa ki eniyan yii, ọpọlọpọ ọmọde ko
n ki awọn agbalagba pẹlu Ọwọ mọ ni aye ìsinsìnyí bi

128

ITANFORITI ATI ONIRURU IWA ỌMỌ ÈNÌYÀN 

wọn ba wi pe ki awọn ki agbalagba bí àṣà Ọ̀mọ̀wé àwọn ni yoo kọ yọ ọwọ wọn jade ti wọn o na an si agba wọn. Ko si tilẹ̀ si pe ki wọn ki ẹni ti o ju wọn lọ bi àṣà ìbílẹ̀ ki wọn dọbalẹ rárá, àwọn kọ, àwọn ọmọ iwoyi ko si n yẹ àwọn obi wọn si bi o ti yẹ, bi wọn ran wọn ni iṣẹ́ àti dide a di nnkan, ki wọn si to ṣiṣe naa tan ọjọ́ a ti lọ, iwa eeri ni eyi, iwa ti ki i jẹ ki ọmọdé lọ siwaju ni. Àwọn ọdọmọbinrin yẹ ki wọn ki ara wọn ni ìlọ̀ nigba ti wọn ba bẹ̀rẹ̀ si dagba, ọ̀pọ̀lọpọ̀ ro o si iwa afinju lati maa sọrọ bi wọn ba ti fẹ́ si iya wọn. 
Wọn a lọ si ode bi wọn ba ti fẹ́, wọn a pada nigba ti o ba wu wọn bi o ba si bi wọn ni eyi wọn a ni àwọn ni àwọn ni ara àwọn. 
Ki ni gbese ti ṣe maa n pọ lode ayé? Ara ìgbéraga naa ni. Ki eniyan ṣe aini ipa ati ra nnkan ki o ra a, ki o jẹ talaka kí o wọ ẹgbẹ awọn olowo, ki o ni pọnun kan ki o fi ipilẹ ile sọ ilẹ, ki o ti ipa bẹẹ da gbese rẹ́kẹrẹ̀kẹ, ẹni ti o ba n ṣe ohun ti ko to ṣe afi bi ẹni ti o fun ara rẹ ni majele ni. O yẹ ki ọmọlúwàbí maa ro nnkan ki o to ṣe e, púpọ̀ ninu àwọn obìnrin fẹ́ràn aṣehan nítorí naa wọn kò n lè ki ara wọn ni ìlọ̀ ati ra aṣọ, ogunlọgọ a si maa wọ aṣọ ẹgbẹjọda pẹlu ẹru gbese lọrun wọn. 
Igba ti wọn ba jade ninu ẹgbẹ ìrònú ko ni jẹ ki wọn sinmi, wọn dabi ọmọ igba ti ko ri idi jokoo wọn a maa ti ori kòtò bọ si ori gegele. 
Bi eniyan ba tilẹ jẹ ẹni ti o wà ni ipo nla o yẹ ki o mọ bi oun o ti ṣe lo ipo oun. Ọ̀pọ̀lọpọ̀ àwọn olori ni wọn ti di ero ẹyin nípa ìgbéraga. Ero wọn ninu ara wọn ni eyi pe ọwọ́ àwọn ti tẹ eeku ida àwọn si le lo ida naa bi o ba ti wu àwọn. Ede yii ni awọn ọmọ abẹ wọn mọ daadaa oun lo si n mu ki wọn maa fi imẹlẹ ṣiṣẹ eyi ti ki imu ki iṣẹ́ lọ síwájú, a si maa re ẹyin titi olori a fi di ènìyàn yẹpẹrẹ. O yẹ púpọ̀ pe ki awọn ti o ba wà ni ipo


129


ITANFORITI ATI ONIKURU IWA ỌMỌ ENIA
olori mọ ododo ọrọ náà ti o lọ bayii wi pe, ṣe ni ipo maa n gun ni bi òrìṣà, a maa pani bí ẹmu, eyi a mu ki Oluwa rẹ yi iwa pada ki o kúrò ni ipo ọmọlúwàbí ki o maa lo ipo bi o ba ti wu u ati ni ọna ti ko yẹ. 
Ẹ̀yin ọmọ ènìyàn, njẹ ẹyin ri i ki Olódùmarè binu lọ́jọ́ kan pe oun ko ran oorun mọ tabi ki O wi pe òṣùpá ko ni yọ? Bẹẹ ni ọwọ Olódùmarè ni agbara wa kò si jẹ sọ wi pe nítorí pe o wa lọ́wọ́ Oun ki Oun lo o ni ọna ti ko yẹ. O yẹ ki àwọn olori ẹgbẹ́ maa wa ọna ati tun ẹgbẹ́ ṣe nípa iwa wọn, ki awọn ọmọ alade ati àwọn alágbára gbogbo mọ pe bi o ti wu ti àwọn tobi tó síbẹ̀ àwọn wà labẹ Olodumare. Ẹni ti o ba n gbe ara rẹ ga ti fi aṣọ irẹsilẹ bora. 
Ọpọlọpọ eniyan a maa sọ anfaani nù nípa ìgbéraga wọn, ogunlọgọ wúńdíá lo ti sọ ọkọ anfaani nù nípa ìgbéraga, ẹlòmíràn a wo eniyan bi ẹni pe Ọlọ́run kọ ni o da Olúwa rẹ, a fi oju kekere wo o, a wo o de ilẹ ko, omiran a pàdé eniyan ko ni ki i, bi wọn tun kí i kò ni dahun. Ẹni ti o wọ mọto ayọkẹlẹ kiri ni wọn n wa kiri, asẹyinwa asẹyinbọ wọn ko ni ri ọkọ ti o ni mọto fẹ́, ibi ti wọn si ti Kọ̀ silẹ ko ni ṣeé pada si mọ, wọn a bẹ igi di ojú ọna aye ara wọn. 
Bakan naa si ni àwọn ọkùnrin, àwọn ẹlòmíràn ń wa ọmọ ọlọ́lá kiri, igba ti wọn ba fẹ eyiini paapaa, ti o wà ni ode, ko ni fẹ́ràn wọn, bi agbára ni wọ́n a fi so ara mọ ọn, asẹyinwa asẹyinbọ ọmọ ọlọ́lá a wọlé, ọjọ́ ti o ba si ti wọlé ni anfaani ti sa lọ ni ile wọn, ija, èpè, eebu ko ni jẹ ki eniyan gbọnran mọ, wọn a maa ja gidigbo ninu ile, wọn a maa ro ẹkọ ara wọn kaakiri ode, wọn a sì maa fi pasan le ara wọn kiri bi ó ba wù wọn. 
Àwọn onigbeeraga kò ṣeé ba jokoo ni awujọ, wọn kò kuku ni fi ara wọn si ipo irẹlẹ, ibi giga ni wọ́n a 

130

ITANFORITI ATI ONIRUIRU IWA ỌMỌ ENIYAN

máa wa kiri, igba ti ọrọ ba kanlẹ wọn a sọ ju gbogbo
eniyan lọ, wọn a sọ eyi ti o tọ, wọn a sọ eyi ti kò tọ,
wọn a si máa wa ọpọlọpọ ọna lati fihan araye pe awọn
mọ gbogbo nnkan. Onigberaga ni olori alaimọkan,
iba ṣe pe onigberaga mọ nnkan ni iba mọ pe iwa oun ni
yoo wo oun lulẹ bi igi, ti oun o di ero ẹyin ati ẹni iwọsi,
ti awọn araye yoo máa sọrọ oun ni buruku lẹyin ti orukọ
oun ba yipada kuro ni ipo ọmọluwabi si alaimọkan.
Awọn ẹni ti o ba n fọnnu dabi igi ti ko ni gbongbo ti
ko si le duro pẹ nitori wọn ko mọ bi awọn ti ri, wọn
ko mọ bi awọn ti kere to, ero inu wọn ni pe awọn jẹ
ẹni nla bẹẹ ni wọn ko ju kekere lọ, ati lọ siwaju wọn
kò le ṣai jẹ iṣoro. Igberaga ni i ṣaaju iparun, ohun ni n fi
aṣọ itiju bo ni lara, ohun ni ki i jẹ ki eniyan gbẹkẹ le ọrọ ẹnu
ẹni.. Iwa yii jẹ abawọn ti o buru pupọ, mo si fẹ ki ẹ
sọ fun ọba ilu Alupayida pe ki o wa ọnakọna ti o le
ri ki o mu ìwà náà kuro ni ilu rẹ̀.

"Nnkan mioran tun ṣe pataki pupọ ti o yẹ ki a tun
sọrọ le lori, ifẹ. Ifẹ jẹ nnkan ti o ṣe pataki pupọ ni
ode aye, oun ni eniyan fi le ko ọmọnikeji rẹ̀ ni ìjánu. Ko
si olori ti ko ba ni ifẹ ti iṣẹ rẹ̀ le yọ. Ifẹ ijinlẹ kan wà
ti o lagbara ti o si máa n fi han ni ohun ti ifẹ pipe jẹ,
eyi ni ifẹ gbigbona iru eyi ti o máa n wà laaarin ọkunrin ati
afẹsọna iyawo rẹ̀. Iru ifẹ yii ni o fi ohun ti ifẹ le ṣe han
ni, bi o ti jẹ pe o le mu ki eniyan fi ara da iṣoro to bi o
ba n bẹ ninu ọkan ẹni, ti o le ru bo ni loju bi ẹmu ti
o si fi yẹ pe o yẹ ki eniyan máa da ironu pọ mọ ifẹ rẹ̀ ki
oluwarẹ̀ má ba dabi aṣiwere nibi ti ifẹ ti n ti i kiri,

"Ṣugbọn mo fẹ fi ifẹ obinrin kan ti mo gbọ itan
rẹ̀ han yin, ifẹ pipe ni. Bayii ni itan náà lọ:

"Ọba kan wà ti o lowo, ti o lọla, ti o lokiki, ti o
si lagbara. Lọjọ kan, ọmọ rẹ̀ akọbi ti o jẹ arẹmọ rẹ̀

131


ITANFORITI ATI ONIRUURU IWA ỌMỌ ÈNÌYÀN 

n ṣe ọjọ ibi, oniruuru eniyan si bẹ̀rẹ̀ si fún ọba yii ni ẹ̀bùn nítorí ọjọ́ ibi ọmọ rẹ. 
Ọkùnrin kan wa mú ẹṣin kan wa fun un, igi ni wọ́n fi ṣe ẹṣin yìí, wọn gbẹ ẹ ni ere ni. Nigba ti ọkùnrin yii mu ẹṣin naa de o wi fun ọba pe bi ènìyàn ba gun un ti o yi igi pẹlẹbẹ kan ti n bẹ ni ibi eti rẹ ẹṣin naa yoo fo yoo si gbe Olúwa rẹ lọ si ofurufu ni. Eleyii ya ọba lẹ́nu ó sì wi fun ọkùnrin náà báyìí ó ní, Bi o ba ṣe òótọ́ ni ọ̀rọ̀ rẹ, gun ẹṣin naa lofuurufu ki n ri ọ kí o si lọ ja ewe ti ń bẹ Ọlọhun ni fún mi. 
Bi ọba ti wi bayii ni ọkùnrin naa ti ta le ẹṣin yii, were ti o yi igi kekere eti ẹṣin aramọda yii ẹṣin gbe e soke, o fo lọ, o si ja ewe igi ti ọba wi fun un. 
Ìyàlẹ́nu ni eyi jẹ fun gbogbo eniyan, ọmọ ọba ti n ṣe ọjọ́ ibi si wi fun ẹlẹ́ṣin pe oun naa fẹ́ dán ẹṣin naa wo. 
Were ó bọ le ori ẹṣin were o yí igi kékeré etí ẹṣin bẹẹ ni kò tilẹ̀ gba ìmọ̀ràn lọ́wọ́ ẹlẹ́ṣin títí ó fi yí i. Bi o ti ṣe bayii ẹṣin fo si ofurufu o n gbe e lọ. Nigba ti o fẹ ki ẹṣin pada o yi igi si ọna mìíràn ẹṣin kò pada, o fẹ́ kí ẹṣin gbe òun lọ si ilẹ o bẹ̀rẹ̀ si yi igi yii ṣùgbọ́n ẹṣin n lọ ṣáá ni. 
Ọba binu pẹlu ẹlẹ́ṣin nítorí ẹṣin gbe ọmọ rẹ lọ o si pàṣẹ kí wọ́n ju u si ẹ̀wọ̀n werewere, bi ọmọ oun ba bọ oun o yọ ọ kuro bi ko ba si pada oun o pa a. 
Bayii ni ẹṣin gbe ọmọ ọba yii lọ ti o ku oun nìkan lori ẹṣin lofuurufu, ẹṣin ń sare lọ oun naa n ronu ohun ti o de ba oun, ẹṣin sare títí ilẹ̀ fi ṣú. Nigba ti o pẹ díẹ̀ ti ilẹ ti ṣu ti òṣùpá ti yọ ni ọmọ ọba yii wa wo apá kejì ẹṣin naa wò ti o tun ri igi kékeré kan, ó bá yí igi yii wò, afi igba ti ẹṣin n gbé e lọ sí ilẹ. 
Pẹ̀lú ijaya naa lo fi n lọ nítorí ko mọ ibi ti oun maa balẹ̀ si ṣùgbọ́n nigba ti o ṣe ó dé ilẹ̀ ọkàn rẹ sì balẹ̀ díẹ̀ ṣùgbọ́n kò mọ ibi tí oun de, bi ó si ti n wo ayika rẹ kiri 

132



ITANFORITI ATI ONIRUURU IWA ỌMỌ ÈNÌYÀN 

o ri ina kan ni ọ̀kánkán o si lọ si ibẹ. Nigba ti o de ibẹ,
o ba aafin titobi kan, o wọle. 

"Bi o ti wọle o ri ọpọlọpọ awọn obinrin ti o sun
silẹ lọ o si ri ọkan ninu wọn ti o sun si ori ibusun ti o
dara ju gbogbo ibusun ibẹ lọ, obinrin náà ko da aṣọ
bori, o fi oju si ita. Nigba ti ọmọ ọba yii ri i ẹwa rẹ̀ ya
a lẹnu, o rọra yọ kẹlẹkẹlẹ o lọ si ibi ibusun náà o duro
o n wo o, Ko pẹ ti o duro bayii ni obinrin náà la oju ti
o wo o,bi oti ri i o dahun o ni: " Ta ni ọ, nibo l'o si
ti wa ? ? Ọmọ ọba náà si da a lohun bayii, o ni: "Bi
mo ti ri ọ yii mo mọ pe ọmọ ọba kan ni ọ, anfaani ọmọ ọba ń bẹ lara rẹ, emi ti mo si duro yii pẹlu, ọmọ ọba ni emi
náà, ṣugbọn ki n to sọ itan ara mi, mo bẹ ọ tọkan-tọkan
ki o ba mi wa ounjẹ diẹ ki n jẹ nitori ebi n pa mi gidigidi."

"Bayii ni ọmọ ọba yii wi, obinrin náà si dide o ji
awọn ọmọ ile náà o ni ki wọn gbe ọbẹ̀ gbona. Wọn
ṣe bi o ti wi werewere o si fun ọmọ ọba yii ni ounjẹ. Ọmọ
Ọba ni obinrin náà nitootọ, baba rẹ ni o kọ ile náà si aarin
igbo fun un ti o ko awọn iranṣẹ ti i , o jẹ ibi ti o wi pe ki '
ọmọ òun náà ti máa gbadun afẹfẹ ati paapaa nigba ti ooru bá mú. 

Nigba ti eyi ọkunrin ti o jẹ ọmọ ọba tan o
bẹrẹ si royin fun ọmọ ọba obinrin naa bí ó ti jẹ pe jẹjẹ
oun ni oun n ṣe ọdun ti ẹnikan fi ẹṣin àràmòdà kan ta
baba oun lọrẹ, ti oun gun ori ẹṣin laimọ ọna ati lo o ti 'o
si jẹ pe bẹẹ ni òun ṣe fi ilu òun silẹ ti ẹṣin ń gbé òun kiri,nigba ti o dárúkọ ìlú rẹ tí ọmọ ọba obìnrin yii si sọ ilu ti o wa fún un, wọn rí i pé ó ti rìn to irin ọjọ́ mẹ́wàá si ilu rẹ. 

.. Itan yii ya obinrin náà lẹnu o si kaanu ọmọ ọba yii gidigidi, o ni ki awọn ọmọ ọdọ oun tọju iyara kan,
ki wọn gbá ibẹ ki o mọ tonitoni, ki wọn gbe ibusun
ti o ni laari si ibẹ ki wọn si gbe timutimu ti o tuni lara

133



ITANFORITI-ATI ONIRUURU IWA ỌMỌ ÈNÌYÀN 

le ori ibùsùn naa, ki wọn tún kó timutimu kekeeke si ibi irọri ki wọn ṣe gbogbo ibẹ kí ó dára, gbogbo ìwọ̀nyí ni wọ́n ṣe, ọmọ ọba náà sì sun si ibẹ mọju. 
Nigba ti ilẹ ọjọ́ kejì mọ, obìnrin yii ṣe itọju ọmọ ọba náà dé góńgó, ó fún un ní orín ó run orín, ó mu un lọ si ile iwẹ, o wa oúnjẹ pàtàkì fún un, nígbà ti ọkùnrin náà sì máa jẹun, orí tabili kan náà ni àwọn méjèèjì jokoo si, wọn n ṣire wọn n ṣe awada ni ibi oúnjẹ, wọn si n rẹ́rìn-ín wọn n pariwo. Nigba ti wọn jẹun tan obìnrin naa ni kí ọmọ ọba yii tẹ le oun kí oun mu un yí ile òun lọ onítọ̀hún náà sì tẹ le e, wọn n ti inú iyara bọ si inu iyara, wọn n ti iyẹwu de iyẹwu wọn de ọọdẹ wọn de ẹyinkule, wọn n gbádùn ara wọn. Ibi ti wọn ti ń lọ yìí náà ni obìnrin yìí ti sọ fun ọmọ ọba pe ki o má i ti i lọ òun náà sì gba si i lẹ́nu, ó ti itori obìnrin ó gbàgbé ilé ati wàhálà ti oun fún àwọn ènìyàn òun, ifẹ obìnrin sọ ọ di aditi, ó di aja tí kò gbọ́ fere Ọdẹ. Obìnrin naa ko jẹ ki ọkùnrin yii sinmi níbi tí ó ti ń ṣe faari han an, aṣọ tán ni ile alaṣọ, bata tán ni ile onibata, orí ọkùnrin naa yi pẹlu, àwọn méjèèjì ń lọ mọra bi ejo, wọn n tẹ le ara bi eera, wọn, wọn n jade. Wọn kò tilẹ̀ ni ero pe ki ọkùnrin naa tete pada mọ, nigbati o sì pẹ díẹ̀ wọn fẹ́ ara wọn. 
Nigba ti o ṣe wọn pinnu ati wa lọ si ilu ọmọ ọba ọkùnrin yii, wọn múra ni ìjọ kan, wọn kó díẹ̀ ninu ẹrù obìnrin naa le ori ẹṣin aramọda yii àwọn méjèèjì si bọ le ori ẹṣin, ọkùnrin jokoo ni iwájú obìnrin wà lẹ́yìn ó di ọkùnrin ni idi mu. Ọkùnrin yí igi kekere eti ẹṣin, ẹṣin fò ó di ofurufu, wọn kọ orí ẹṣin si ọna ilu ọkùnrin naa ko si pẹ tó bí wọn ti ni ero ti wọn fi yọ sí ìlú ọmọ ọba náà. Nigba ti wọn dé ibẹ wọn ko lọ sí aafin gan-an nítorí ọmọ ọba náà kò fẹ́ kí oun ati iyawo òun yọ sí bàbá òun bẹẹ, ó fẹ́ kọ lọ sọ fún baba rẹ na ki wọn wa

134

ITANFORITI ATI ONIRUURU IWA ỌMỌ ÈNÌYÀN 
fi ilu ati ijo pade iyawo òun. Nítorí naa ile ti baba rẹ kọ́ sí ẹyin ilu ni wọ́n lọ,ibẹ lo fi ìyàwó rẹ si ti o lọ si aafin. 
Nigba ti o yọ si aafin, ariwo ta inu baba rẹ sì dùn to bẹẹ ti ko mọ bi oun ti ṣe le yọ to, o di mọ ọmọ rẹ o n yẹ ẹ loju wò o n ki i. Igba ti o ṣe, ti oun ati ọmọ rẹ bẹ̀rẹ̀ si sọ̀rọ̀ ni ọmọ rẹ sọ fún un pé oun mú iyawo bọ àti wi pe o wa ni ile rẹ lẹyin ilu. Inu ọba dun rekọja o si pàṣẹ pe ki wọn yọ ẹni tí o ni ẹṣin kúrò ní ẹ̀wọ̀n kí ó jáde ati wí pé kò gbọdọ jẹ ki òun ri òun mọ. 
Ẹlẹṣin yii jáde kuro ni ẹ̀wọ̀n lóòótọ́, o fi ọba ati ọmọ rẹ sí ààfin níbi ti wọn gbe ń múra àti lọ pade ìyàwó tuntun ṣùgbọ́n bi ó ti ń lọ, ilé tí ìyàwó ọmọ ọba náà wà lo bá lọ. Nigba ti o de ọhun, ó wí fún àwọn tí ó wà nínú ilé náà pé ọba ní kí òun gbé ìyàwó ọmọ òun wa, niwọn ìgbà tí wọ́n sì ti mọ pe oun lo ni ẹṣin náà tẹ lẹ ti o si ti wà ní ẹ̀wọ̀n wọn kò fura pe irọ ni ó ń pa, wọn fi ìyàwó ọmọ ọba fún un, ó gbé e lé orí ẹṣin, ó yí igi kékeré etí ẹṣin, ẹṣin bá òkè lọ, ó sì múra ó gbé ìyàwó náà bá ọna ààfin lọ. Ó dé ààfin nígbà tí ọba àti ọmọ rẹ bọ si ìta gan-an pẹlu ẹwu ńlá ti wọn n lọ pàdé ìyàwó. 
Bí ó ti yọ sí wọn, ó ké láti oke ó ní, "Òní yẹ̀yẹ́" ku ni ìjọ ojo rọ̀, oloriburuku yín ń lọ pàdé ìyàwó tuntun, mo ti gbé ìyàwó lọ o. 
Nígbà tí wọ́n wo oke ariwo ta, wọn bẹ̀rẹ̀ èpè, ṣùgbọ́n ṣe ló fi wọn silẹ ti ẹṣin ń sá lọ gbuuru. Nigba ti ìyàwó mọ pe o n gbe òun lọ kúrò nínú ìlú ọkọ òun ni ṣe ló bẹ̀rẹ̀ si ja kitikiti ṣùgbọ́n kò tilẹ wo ó lójú rárá, ó ní, "Bí ó ko ba sọra ṣe lo máa ja lulẹ ti tapatẹsẹ rẹ a rún womuwomu. 
Ó gbé ọmọ náà lọ ó sì gbé e rìn títí ó fi dé ibi tí ó jìnnà tó ọjọ́ mẹ́wàá ni ìrìn ẹsẹ sí ìlú ọmọ ọba yìí, nígbà tí ó dé etí ìlú kan ó sọkalẹ. Nígbà tí ó sọ de ilẹ̀ tán ó wí fún obìnrin náà pé òun ó fẹ́ ẹ àti pé bí kò bá gba láti 

135

ITANFORITI ÀTI ONÍRÚURÚ ÌWÀ ỌMỌ ÈNÌYÀN 
fẹ́ òun ojú rẹ ó rí nǹkan. Onitọhun Kọ̀ jalẹ gbangba òun náà sì ki ọwọ́ bọ igbó ó já pàṣán ó ko o bo o, obìnrin náà sì ń kérora. 
Ó wa jẹ pe ọba ilu ti wọn dé eti rẹ yii lọ sí oko Ọdẹ ó sì ń padà bọ nígbà tí obìnrin yìí ń kígbe. Ó yà sí ibi tí igbe naa ti ń wá o sì bá ọkùnrin yìí níbi tí ó gbé ń na obìnrin náà. Eléyìí bí ọba náà nínú to bẹẹ gẹẹ nigba ti o wo ẹwà obìnrin náà, kò sì ṣe méjì ko ṣe mẹ́ta ṣe ló pàṣẹ fún àwọn ero ẹyin rẹ ki wọn bẹ ọkùnrin náà lórí, ó pa a o si mu obìnrin náà lọ aafin tirẹ
Ko ju ọ̀sẹ̀ kan tí obìnrin yìí dé ààfin tí ọba ìlú yìí wí pé òun ó tún fẹ́ ẹ, nígbà tí ó sì ro bí ọba náà ti lagbara tó ti o si mọ pe o le pa òun bí òun bá kọ̀ ó gbà láti fẹ́ ẹ ṣùgbọ́n gbigba tí ó gba náà kò ti inú rẹ jáde, ẹnu lásán lo fi wí i ó sì ti bẹ̀rẹ̀ si ronú ọnà àti yọ. 
Ọba da ọjọ́ ìgbéyàwó, ó fi ilé pọn ọtí o fi ọna ro ọkà ṣùgbọ́n nigba ti o ku díẹ̀ kí ọjọ́ náà pé obìnrin yìí yipada ó ń ṣe bí aṣiwere ṣùgbọ́n kò ṣiwere rárá, ó ń ṣe bẹ́ẹ̀ ni. Ìbànújẹ́ ni eléyìí jẹ́ fún ọba ó sì bẹ̀rẹ̀ si nawo fún àwọn oníṣègùn kí wọ́n bá òun wo wèrè obìnrin òun, ṣùgbọ́n obìnrin náà kò tilẹ ń jẹ ki wọn dé ọdọ òun ni, a máa lu wọn bí wọn ba ti n bọ, a máa gba wọn leti, wọn ti ilẹkun mọ ọn paapaa si ìyára kan ni. 
Ṣùgbọ́n kini ọkọ rẹ pàápàá ọmọ ọba ti o fi ẹṣin gbé e láti ilé rẹ wa ṣe nígbà tí ẹni tí ó ni ẹṣin gbé ìyàwó rẹ yìí lọ? Nǹkan tí ó ṣe ni yi, ó yí aṣọ padà ó wọ aṣọ ẹni tí ń rin ìrìn àjò ó pinnu àti wa ìyàwó rẹ dé ibikíbi tí ó bá lè rí i, ó fi ori le ọna ibikan ṣa, ó ń lọ, o n rin láti ìlú de ilu, nígbà tí ó ṣe ó dé etí ìlú ibi tí ìyàwó rẹ yìí wà, ó sì gbọ ìtàn nípa rẹ bi ẹnikan ti fi ẹṣin aramọda kan gbe obìnrin kan, ti ọba fẹ́ fẹ́ ẹ, tí obìnrin náà di aṣiwere kí ọjọ́ ìgbéyàwó òun àti ọba tó pé. 
Ó fi etí silẹ ó gbọ́ ìtàn yìí kedere ó sì mọ pe ìyàwó 

136

ITANFORITI ÀTI ONÍRÚURÚ ÌWÀ ỌMỌ ÈNÌYÀN 
oun ni, o fi ori le ọna ilu ibi ti wọn wi pe o wà, Ko pẹ
pupọ ti o fi de ibẹ, nigba ti o tun de ọhun o wadii dáadáa 
ki o to kọ ori si ile ọba. Nigba ti o de ọhun o wi fun
ọba pe oun le ba a wo iyawo rẹ̀ ninu aisan rẹ̀, ṣugbọn
ọba kò tete gbagbọ, o ni lati tẹnumọ ọn dáadáa ki ọba to
gbẹkẹ le ọrọ rẹ̀, o ni oun ti wo ẹgbẹrun aṣiwere bẹẹ ri,
ko ja mọ nǹkan kan fun oun. Nigba ti o ṣe, ọba gbà fun
un ki o lọ sa ipa rẹ̀, o wi fun un pe obinrin náà wà nibi ti
wọn ti ilẹkun mọ ọn si ati wi pe ko tilẹ gbọdọ ri ẹnikẹni
ni afi ẹni ti o ba n gbe ounjẹ bọ wa fun un, ọrọ náà le to bẹ
ti o fi jẹ wi pe ọba pàápàá ko to ẹni ti i ba ọkunrin náà de
ibi ilẹkun iyara náà rara nitori bi obinrin náà ba ti ri
ọba, lilu ni. Ọba fi kọkọrọ ilẹkun iyara náà fun ọmọ
ọba yii o ni ki o lọ ṣi i. 

O lọ, nigba ti o de ibi ilẹkun o yọju lati ibi iho
kekere kan si inu ile o si ri i pe iyawo oun ni. O gbọ
o n sọrọ o si n darukọ rẹ̀ lọwọ gan-an ni, o ni ibo ni oun o
ti ri i " Ẹni ti i ṣe olufẹ oun."

' Bi ọmọ ọba yii ti n gbọ bayii o ṣi ilẹkun, bi o si ti ṣe
bẹẹ ni obinrin yii n sare bọ gbuuru ki o ba máa lu u bi o
ti n ṣe si awọn ẹlomiran. Ṣugbọn bi o ti kù diẹ bayii
ki o de ọdọ rẹ̀ ni onitọhun daruko ara rẹ ti o wí pe ki
o wo oun dáadáa  ati pe oun ni ọkọ rẹ̀. Bi o ti sọ bayii obinrin
náà bìlà sẹyin o wo o dáadáa o si ri i pe ọkọ oun ni loootọ.
Wọn dì mọ ara wọn, wọn sọ itan nnkan ti oju awọn
ti ri sẹyin ara wọn, wọn si pinnu bi awọn o ti
ṣe fi ìlú naa silẹ,

" Nigba ti o pẹ ọkunrin yii jade o si ya ọba lẹnu
pupọ pe o le pẹ ninu ile náà to bẹ̀, o gba a si ẹni ti oogun rẹ̀ muna gidigidi, were o fun un ni apo owo kan fun lilo
ara rẹ̀ o si tun fun un ni apo miiran fun ati fi ra nnkan
egboogi.

"'Ọkunrin náà tun pada lọjọ keji o tun jokoo titi

137


ITANFORITI ATI ONIRURU IWA ỌMỌ ÈNÌYÀN 

pẹlu iyawo rẹ̀, nigba ti o ṣe o sọ fun iyawo náà pe oun o
pe ọba wọle, bi ọba ba wọle ki o ki i dáadáa ki eleyiini
'ba tubọ fihan ọba pe egboogi oun jẹ. Loootọ o pé ọba o
si wọle, obinrin náà ki i dáadáa inu ọba si dun to bẹ ti o
tun fun ọkunrin yìí ni apo owo kan.
" Nigba ti o ṣe, lẹyin ti awọn mejeeji ti pinnu akoko
ti awọn maa lọ tan ọkunrin náà pe ọba o si sọ ọrọ fun un, ninu ọrọ rẹ̀ ti o sọ eto ti o ṣe nipa lilọ wọn, bayii
o wi, o ni: " Kabiyesi, mo ro pe ẹyin náà ti ri i wayi
wi pe awa ti a jẹ babalawo ko rì bakan náà, a yatọ si
ara wa: babalawo aladi: wà, awọn wọnni ko mọ ju
ki wọn máa ya ile onile ki wọn máa gba adiẹ aladiẹ
lọ awọn babalawo miiran wà ti wọn ko mọ ewe ti o yẹ ni
jija fun aisan nitori ori wọn kò pe awọn
atọwọdọwọ awọn babalawo; àwọn babaláwo mìíran sì wà tí wọn kò fi ọkàn sí onírúurú egboogi tí ó bá onírúurú àìsàn mu, àwọn ni i máa fi oogun sobiya wo lakuregbe, oogun ori fifọ wo inu rirun. Ṣùgbọ́n àwa yii, Babaláwo ti o ti inú babaláwo wa ni àwa. Nnkan kan lo kù pàtàkì tí ẹ ní láti ṣe nípa àìsàn ìyàwó yín yìí, ẹ o mú ẹṣin tí ó gbé e wá jáde ní ọ̀túnla, ẹ o ko ọọdunrun ikoko imi ọjọ jọ si aarin ọjà, ẹ o wọ aṣọ ti o ni láárí fún ìyàwó yín, gbogbo àwọn ìlú yóò péjọ lọ́jọ́ náà nítorí bẹẹ ni àwọn anjọnnu wí, ọjọ́ náà ni wèrè ìyàwó yín yóò tán pátápátá, bi kò bá tan a jẹ pe bàbá mi kọ lo bí mi. Ẹyin naa ni láti wọ aṣọ ńlá lọ́jọ́ ti a n wí yìí nítorí ọjọ́ ayọ ni. 
Bayii ni ọkùnrin náà sọ fún ọba, ọba sì gbà bí ó ti wí. Nígbà tí ọjọ́ mẹ́ta pé wọn kó ọọdunrun ikoko imi ọjọ jọ sí aarin ọjà, gbogbo ilu pe jọ, ọba wọ ẹwu pàtàkì ìyàwó náà wọ èyí tí ó jiire, ọmọ ọba tí ó ni ìyàwó yìí náà wọ aṣọ tí ó ní láárí, wọn gbé ẹṣin yìí sí àárín ọjà wọn ta ikoko imi ọjọ́ yi i po, lẹyin naa wayi o, ọmọ ọba yii wo oke ó sọrọ kẹlẹkẹlẹ sí ofuurufu bí ẹni pé anjọnnu 

138

ITANFORITI ATI ONIRUURU IWA ỌMỌ ÈNÌYÀN 
kan ń sọ̀rọ̀ si i, o ṣe bẹẹ si origun mẹrẹẹrin ilu, lẹ́yìn naa o ṣana si imi ọkọ inu ikoko wọnni eefin si bo gbogbo àwọn ti ó pe jọ to bẹẹ ti wọn ko ri ara wọn wọn mọ. Akoko yii lo fa iyawo rẹ tí ó gbe e le orí ẹṣin, tí ìyàwó jokoo dáadáa tan tí ó yí igi kékeré eti ẹṣin, ẹṣin gbé ara ni ilẹ̀ o di ofurufu, ó ké si ọba ní ìsàlẹ̀ ó ní : Ó digba o, bàbá ti o wọ ẹwu gẹ̀rẹ̀yẹ̀, oniyawo ti mu ìyàwó lọ. 
Bayii ni ọmọ ọba náà mú ìyàwó rẹ wa ile. Nigba ti wọn dé ilé gbogbo ìlú ni ó ṣe ariya fun wọn ti ijo ń pàdé ijo ilu n pàdé ilu, tọkọtaya náà sì fẹ́ràn ara wọn bí ahọn oun ẹnu. 
Bí itan náà ti parí nìyí, ẹ kò ri ìfẹ́ bí ó ti lagbara to? Ìfẹ́ ni o mú kí ọmọ ọba fi ilé silẹ kí ó di ẹni tí ń rìn kiri bí alagbe, ifẹ ni ó mú kí ènìyàn sọ ara rẹ di aṣiwere laijẹ pé ó ṣiwere, mo sì fẹ́ kí ẹ kọ ọgbọ́n láti ara eléyìí lọ. Kí i ṣe lara eyi nìkan mo fẹ́ kí ẹ kọ ọgbọ́n lára ohun gbogbo tí ẹ ti gbọ́ lẹ́nu mi ki ẹ si royin fún ọba yín, ojukokoro ni gbongbo ẹsẹ, ìgbéraga ni ipilẹsẹ iparun, ifẹ ni okùn pàtàkì ti ń sọ ọmọ aráyé pọ mọ ara wọn.. Iba ọ̀rọ̀ tí ẹ o gbọ́ lẹ́nu mi ni yi, bí ó bá di owurọ ọ̀la kí ẹ múra ilé kí ẹ sì wá gba egboogi fún àìsàn ọba yín, ẹ kú ijokoo láti òwúrọ̀ yìí, ǹjẹ́ idi ko ń ta yín bẹẹ? 
Ẹ kú ìjókòó o. 
Bi Itanforiti ti pari ọ̀rọ̀ rẹ ni yi, nigba ti o si dakẹ èmi náà dìde mo bẹ̀rẹ̀ si ọ̀rọ̀ í sọ mo ní :  
Baba wa àgbàlagbà ọgbẹni Itanforiti, ayọ ni fún wa pé a mọ yín àti pé a ní àǹfààní àti dúró níwájú yín, nǹkan iyì sì ni pẹlu pé bí ẹ ti jẹ àgbàlagbà yìí tí ẹ sì tún jẹ́ ọlọgbọ́n, ẹ kò fi ojú kékeré wo àwọn ero ẹyin bí irú àwa yìí, láti àárọ̀ lẹ ti jokoo ti ẹ bẹ̀rẹ̀ si sọ gbogbo nǹkan wọ̀nyí fún wa! Ẹ ṣe é o, ẹ ṣe e lọpọlọpọ. Iwájú ni Olódùmarè yóò máa jẹ ki ọwọ́ yín lọ, orúkọ yín yoo

139

ITANFORITI ÀTI ONÍRÚURÚ ÌWÀ ỌMỌ ÈNÌYÀN 
maa tankalẹ bi òṣùpá, ẹ o jẹ ọlọla pàtàkì láàárín àwọn ẹ̀dá alaaye, ẹ o máa ti orí igbega de ori igbega àti orí ìbùkún de ori ìbùkún, lágbára Olódùmarè ti o da ọrun ti o si da ayé, atirandiran àwọn ọmọ eniyan kò ní sai máa wí nípa tiyín pé, Ẹni pàtàkì ni Itanforiti i ṣe. 
Bayii ni mo sọ̀rọ̀, lẹyin naa a kúrò ní ìyára náà, a jáde a lọ jẹun. 
Nigba ti o di alẹ Itanforiti pe wa ó sì fún wa ní egboogi ti a o lọ fi fun ọba ilu Alupayida, kò dúró di ọjọ kejì kí ó tó fún wa mọ gẹ́gẹ́ bí ó ti kọ sọ. 
Nígbà tí ilẹ su a sì sùn oorun dáadáa nítorí kò si ẹni ti o yọ wá lẹ́nu loru. 
Nigba ti ilẹ mọ lọjọ kejì Itanforiti fi ẹ̀bùn fún wa, ó fún èmi àti Èrò-ọkàn ni ẹru goolu kọọkan, lẹyin naa a ki i ó dìgbòóṣe òun náà sì sìn wá jáde sí ìta láti iho ilẹ. 
Báyìí ni a ṣe tí a fi abàmì ẹ̀dá ni silẹ, ọgbẹni Itanforiti ẹni tí ó fi iho ilẹ ṣe ibugbe rẹ. 
N kò le sọ gbogbo nǹkan tí ojú wa rí kí a tó pada de ilu Alupayida, nítorí ojú wa rí nǹkan tí ojú ẹlòmíràn kò rí rí, n kò lè gbàgbé nǹkan tí a ṣe alábàápàdé ni a ọ irin ajo naa, mo de ilu àwọn eniyan ti ko ga ju ẹsẹ bata kan lọ, nibẹ ni wọ́n ti mú wa ti wọn so wá mọ igi, mo bá kìnnìún ja ìjàkadì lójú ọna, mo sì bá gbogbo ẹranko inú aye níbi tí wọ́n pé sí ti wọn n ṣe ìpàdé wọn, wọn lé mi títí mo ń mi hẹlẹhẹlẹ. 
Ṣùgbọ́n èyí tí ó burú ju gbogbo rẹ̀ ni pé ara Èrò-ọkàn kò da ju bẹẹ lọ nígbà tí ó ti bẹ̀rẹ̀ si pàdé ìyọnu, ìgbà tí a sì dé ìlú Alupayida a kò bá ẹni tí ó rán wa lọ mọ, ọba ti kú. 
Kí a tó padà dé ìlú ni gbogbo àwọn ọmọ ìlú ti pa ohun pọ̀ pé èmi ni kí wọ́n fi jọba, kò sì pẹ tí mo dé tí mo fi gun orí oyè, mo jọba ní ìlú tí kì í ṣe ibẹ ni a ti bí mi. 

140

ITANFORITI ÀTI ONÍRÚURÚ ÌWÀ ÈNÌYÀN 

"Ọdún keje tí mo ti wà lórí oye niyi ṣe ni mo sì tọrọ aaye lọwọ àwọn ènìyàn mi wí pé kí n wá rí ọ nítorí ori oye náà ni mo wà. Ó tó oṣù mẹ́ta nísinsìnyí tí Adeọrun tí ìwọ rí nigba ti o wa ni kekere wọ inú ààfin mi nígbà tí ó kú èmi nìkan si iyara, oun lo si wi fún mi pé kí n lọ sí ilé rẹ ki n lọ sọ ìtàn ìgbésí ayé mi fún ọ bí èmi ti o jẹ alakiisa ni ijọsi tún ti di ẹni ti n gun orí irẹ, ó sì ṣe e púpọ̀ fún gbogbo ìtọ́jú mi ti o ti ṣe láti ìgbà ti mo ti de, ayé rẹ ó dára, Olódùmarè yóò fún ọ ni ibalẹ ọkan, àlàáfíà kí yóò sì kúrò ní ilé rẹ láéláé. Ó digba díẹ̀ na, onílé re ile o. 
Báyìí ni ọkùnrin náà sọ, bí ó sì ti wí bẹẹ tán n kò rí i mọ, kò sì tilẹ si ẹnikẹ́ni nínú àwọn tí ó bá a wá ti a tún rí ní ilé wa. 
Bi ayé ti rí niyi, ẹ̀yin ọmọ ènìyàn, kí ẹnikẹ́ni má ṣe ro ara rẹ pin,bi ẹ̀mí eniyan ba sì ń bẹ kí ó má ṣe wí pé kí ni òun lè ṣe. Ìdààmú pọ ni ode ayé ṣùgbọ́n ọlọkan dídúró ni yóò bori ìyọnu. Olúkúlùkù ni ó ní nnkan ti o n fẹ́ ni ode aye yii ko si si nǹkan tí eniyan ba fi ọkan rẹ pinnu tí ó ń bẹ Olódùmarè tì ti ko le ṣe, alakiisa lè di olówó ẹni tí ó bá múra lè gun oke hílàhílo dé orí koko. 
Alágbára ni yóò máa lọ síwájú, ṣùgbọ́n awọn ọ̀lẹ ni yóò máa wà láàárín awọn ero ẹyin laelae. 

141


